<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201819</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201819</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201819--33</head>
          <docDate when="2018-12-19 00:00:00">2018-12-19 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 28 november justerades.
          </note>
          <note>
            § 2 Avsägelse
          </note>
          <note>
            Förste vice talmannen meddelade att Susanne Ackum avsagt sig
            uppdraget som suppleant i riksbanksfullmäktige .
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om faktapromemoria
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2018/19:FPM17 Förberedelser inför Storbritanniens utträde ur
            EU den 30 mars 2019: beredskapsplan 2017/18:FPM162 , COM(2018)
            880 till utrikesutskottet
          </note>
          <note>
            § 4 Anmälan om granskningsrapport
          </note>
          <note>
            Förste vice talmannen anmälde att följande granskningsrapport
            hade kommit in från Riksrevisionen och överlämnats till arbetsmarknadsutskottet
            :
          </note>
          <note>
            RiR 2018:33 Jämställdhetsintegrering av integrationspolitiken
            – ett outnyttjat verktyg
          </note>
          <note>
            § 5 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelse
          </note>
          <note>
            2018/19:31 till trafikutskottet
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialförsäkringsutskottets betänkande
          </note>
          <note>
            2018/19:SfU1 Utgiftsområde 10 Ekonomisk trygghet vid sjukdom
            och funktionsnedsättning
          </note>
          <note>
            Arbetsmarknadsutskottets betänkande
          </note>
          <note>
            2018/19:AU2 Utgiftsområde 14 Arbetsmarknad och arbetsliv
          </note>
          <note>
            Miljö- och jordbruksutskottets betänkande
          </note>
          <note>
            2018/19:MJU2 Utgiftsområde 23 Areella näringar, landsbygd och
            livsmedel
          </note>
          <note>
            § 7 Ekonomisk trygghet vid ålderdom
          </note>
          <note>
            Socialförsäkringsutskottets betänkande 2018/19:SfU2
          </note>
          <note>
            Utgiftsområde 11 Ekonomisk trygghet vid ålderdom (prop. 2018/19:1
            delvis)
          </note>
          <note>
            föredrogs.
          </note>
          <note type="speaker">
            Anf. 1 TERESA CARVALHO (S):
          </note>
          <note>
            Fru talman! Ekonomisk trygghet vid ålderdom, som utgiftsområde
            11 heter, är en högt prioriterad fråga för oss socialdemokrater.
          </note>
          <note>
            I det parlamentariska läge vi nu befinner oss i har övergångsregeringen
            enligt välförankrade principer lagt fram en övergångsbudget som
            inte ska innehålla skarpa partipolitiskt präglade förslag. Det
            rimliga i en sådan situation är förstås att vi först får en regering
            på plats som sedan kan lägga fram en ändringsbudget med sin prägel
            på politiken. Trots det har Moderaterna, Kristdemokraterna och
            Sverigedemokraterna röstat igenom andra ramar för statens budget,
            som innebär en annan inriktning än den vi vill ha. Därför, fru
            talman, avstår vi från att göra ett ställningstagande i fråga
            om fördelningen inom utgiftsområdet.
          </note>
          <note>
            Men jag ska naturligtvis ta tillfället i akt att berätta hur
            vi vill förbättra pensionerna och villkoren för landets pensionärer.
            Låt mig först konstatera att en förutsättning för långsiktigt
            hållbara och trygga pensioner är att vi har ett robust pensionssystem.
            Det har vi i grunden. Allt fler länder sneglar på hur vi har gjort,
            just för att vi har ett finansiellt och politiskt hållbart pensionssystem.
            Vi vältrar inte längre över skulder på morgondagens generationer,
            och den pension vi tjänat in genom livet kompletteras med ett
            skattefinansierat grundskydd för den som inte tjänat ihop tillräckligt
            under sitt yrkesverksamma liv. Men efter 20 år med detta pensionssystem
            ser vi att det levererar för låga pensioner. Det kan vi förstås
            inte acceptera.
          </note>
          <note>
            Den främsta anledningen till att många får för låga pensioner
            är någon ­ ting som i grunden borde vara glädjande, nämligen att
            vi lever allt längre. Men det innebär i sin tur att pensionsrätterna
            vi jobbar in ska räcka i allt fler år. För att pensionerna inte
            ska fortsätta att gröpas ur på det sätt vi nu ser behöver inbetalningarna
            till systemet öka. Det kan vi åstadkomma ge ­ nom fler arbetade
            timmar i ekonomin. Under den föregående mandatperio ­ den har
            vi glädjande nog sett just detta: att arbetslösheten har sjunkit
            och att sysselsättningen har ökat. Men i detta perspektiv handlar
            det också om att ge förutsättningar för att förlänga arbetslivet
            – det handlar både om att inträda på arbetsmarknaden något tidigare
            och om att orka lite längre.
          </note>
          <note>
            Det andra sättet att öka inbetalningarna är att justera själva
            avgiftsnivån. Vi socialdemokrater har satt upp ett mål om att
            vanliga löntagare på sikt ska få en pension som motsvarar 70 procent
            av slutlönen. Då är vår bedömning att det kommer att krävas både
            och, alltså både ett förlängt arbetsliv och en höjd ålderspensionsavgift.
            I det sammanhanget vill jag påminna om att det som bestämdes i
            den ursprungliga pensionsöverenskommelsen 1994 var en avgift på
            18,5 procent av lönen, men det har i praktiken kommit att bli
            17,21 procent.
          </note>
          <note>
            Lika angeläget som det är att höja pensionerna på sikt är det
            naturligtvis att vidta åtgärder här och nu för att höja inkomsterna,
            inte minst för de pensionärer som har det allra sämst ställt.
            Redan under den förra mandatperioden gjorde den S-ledda regeringen
            betydelsefulla satsningar som säger något om vår vilja framåt.
          </note>
          <note>
            Först och främst tog vi flera viktiga steg för att avskaffa den
            orättvisa pensionärsskatten. Pension är uppskjuten lön och ska
            självfallet beskattas likadant. Det har för oss socialdemokrater
            hela tiden varit en vägledande princip och en fråga om anständighet.
            Därför såg vi till att pensionärer med inkomster upp till 17 000
            kronor i månaden numera betalar samma skatt som den som arbetar,
            och de allra flesta pensionärer fick en skattesänkning under vår
            regeringstid, de senaste fyra åren.
          </note>
          <note>
            Vi står fast vid att den orättvisa beskattningen ska vara borta
            helt och hållet senast år 2020. Jag välkomnar att det under valrörelsen
            utkristalliserades en samsyn i den frågan, så att detta gick att
            inkludera i övergångsbudgeten.
          </note>
          <note>
            En annan viktig satsning som genomfördes förra mandatperioden
            var att vi höjde bostadstillägget för pensionärer, inte bara en
            gång utan två gånger. Först gjorde vi det genom en höjd ersättningsgrad,
            och sedan gjorde vi det genom ett höjt tak för den ersätt bara
            boendekostnaden.
          </note>
          <note>
            Parallellt med detta har vi haft ett konstruktivt och intensivt
            arbete i Pensionsgruppen, alltså den blocköverskridande sammansättning
            av partier som vill vårda och värna grunderna i pensionssystemet
            men också löpande göra nödvändiga förbättringar.
          </note>
          <note>
            I december 2017 presenterade vi en överenskommelse, den största
            överenskommelsen sedan pensionssystemet sjösattes för 20 år sedan.
            Överenskommelsen innehåller flera viktiga förändringspaket. Men
            den kanske mest angelägna delen, som också har störst bäring på
            utgiftsområde 11, är den som handlar om ett förstärkt grundskydd
            – både en förbättrad garantipension och ett förbättrat bostadstillägg.
            Trots att vi har haft en höst kantad av parlamentarisk oklarhet
            har vi klarat av att jobba på med detaljerna för att dessa förbättringar
            ska kunna levereras till landets pensionärer 2020 – det är den
            tid det tar att hinna med alla beredningar, remisser och beslut
            som krävs i ett större förändringsarbete. Vi ser fram emot att
            få återkomma till detta inom kort.
          </note>
          <note>
            För oss socialdemokrater är det också högst angeläget att den
            som har arbetat och slitit ett helt liv ska ha en rimlig pension
            att leva på. Man ska se i pensionskuvertet att det har lönat sig
            att arbeta. Därför vill vi se ett särskilt pensionstillägg, som
            enligt vårt förslag skulle ge upp till 600 kro ­ nor mer i månaden
            efter skatt för dem som har de lite lägre inkomstpen ­ sionerna.
            Vi hoppas naturligtvis få gehör för det förslaget, först och främst
            i Pensionsgruppen, vars processer och överenskommelser vi socialdemo
            ­ krater värnar, men såklart också här i riksdagens kammare, där
            besluten till sist alltid fattas.
          </note>
          <note>
            Fru talman! Jag skulle vilja avsluta med att rikta mig direkt
            till landets pensionärer, som förtjänar min och andras tacksamhet
            för att de tillsammans med tidigare generationer har byggt detta
            land till det fantastiska land det är i dag, med en stark välfärd,
            en rimlig fördelning och goda möjligheter för de allra flesta
            att leva ett gott liv.
          </note>
          <note>
            Men ni som har gjort detta förtjänar inte bara våra lovord och
            vår respekt: Ni förtjänar framför allt ett starkt och tryggt samhälle
            som ger tillbaka, ett samhälle där man får en rimlig pension att
            leva på när det är dags att gå i pension.
          </note>
          <note>
            Detta är en högt prioriterad fråga för oss socialdemokrater också
            den kommande mandatperioden. Det är någonting som vi ska arbeta
            för att leverera till er.
          </note>
          <note>
            (Applåder)
          </note>
          <note type="speaker">
            Anf. 2 ANNE OSKARSSON (SD):
          </note>
          <note>
            Fru talman! Jag har inga yrkanden att göra, eftersom vår budget
            ligger högre än rambudgeten. Jag hänvisar dock till vårt särskilda
            yttrande.
          </note>
          <note>
            Vi är i dag 2,2 miljoner pensionärer. 30 procent av dessa pensionärer
            har garantipension. Kvinnornas pensioner löper på 70 procent av
            männens nivå. Kvinnoyrken som till exempel sjukvårdsbiträde, undersköterska
            och barnskötare verkar inte vara särskilt uppskattade om man tittar
            på inkomsterna. Borde inte den viktigaste frågan om välfärd i
            vårt samhällskontrakt vara att ta hand om barn och gamla? Vi måste
            ju också vara medvetna om att det oftast är kvinnor som tar hand
            om äldre anhöriga när kommunen inte kan uppfylla dessas behov.
          </note>
          <note>
            Att på ålderns höst behöva leva på 12 700 kronor i månaden efter
            skatt, vilket är snittet för kvinnor, är inte att betrakta som
            en värdig ålderdom. Den uppskjutna lönens – pensionens – syfte
            var att ge en värdig ålderdom där man som pensionär, utöver att
            klara sig ekonomiskt, skulle kunna leva och inte bara överleva.
          </note>
          <note>
            Ja, det förekommer en ålder sdiskriminering. Ett uppenbart exempel
            på detta är den särskilda pensionsskatten , som medför att pensionärer
            betalar mer skatt än förvärvsarbetande. Denna skatt vill vi sverigedemokrater
            slo ­ pa helt. Ett annat exempel på denna diskriminering är den
            extra löneskatt på 6,5 procent för arbetande pensionärer som infördes
            förra året.
          </note>
          <note>
            Fru talman! Vi sverigedemokrater anser att det är respektlöst
            att ta ut extra skatt från en redan ekonomiskt utsatt grupp som
            redan har fått sin inkomst minskad vid avslutat förvärvsarbete.
          </note>
          <note>
            De kvinnor i min ålder som jag talat med, fru talman, upplever
            inte en ekonomisk trygghet i sin ålderdom. Upplevelsen är snarast
            att pensionärer inte räknas och inte har samma rättigheter som
            de förvärvsarbetande.
          </note>
          <note>
            En av dessa kvinnor säger: Med den pensionen kan jag absolut
            inte skilja mig. Jag är helt beroende av min man för att föra
            ett drägligt liv.
          </note>
          <note>
            Ingen ska behöva vara beroende av en annan person för att klara
            sin försörjning. Var det inte s å att när sambeskattningen avskaffades
            var det för att skapa incitament för kvinnor att gå ut i förvärvslivet
            och vara självförsörjande? Nu sitter de som åldringar och är beroende
            av sin partner för sin överlevnad. Inom parentes kan också sägas
            att garantipensionen för gifta är 1 000 kronor lägre än för ogifta.
          </note>
          <note>
            En annan kvinna säger: Jag kan inte flytta in på trygghetsboende,
            för det skulle kosta för mycket. Huset jag bor i är betalt, och
            jag vill kunna behålla min bil och ha lite guldkant på tillvaron.
          </note>
          <note>
            Det finns många kvinnor i samma situation som bor kvar i sina
            hus beroende på det ekonomiska incitamentet. Det lönar sig inte
            att flytta. Detta medför att när de så småningom kanske behöver
            hjälp är de fångna i sitt eget hem.
          </note>
          <note>
            Fru talman! 245 000 pensionärer definieras av Pensionsmyndigheten
            som personer med ”relativt låg ekonomisk standard” och har enligt
            EU-domstolen risk för fattigdom, vilket motsvarar 15 procent av
            kvinnor na och 9 procent av män nen . Totalt sett rör det sig
            om att var fjärde pensionär har en inkomst efter skatt som ligger
            under gränsen. EU-domstolen menar vidare att garantipensionen
            utgör en minimiersättning för vad som ska tillfalla en person,
            medan Pensionsmyndigheten betraktar den som ett tak.
          </note>
          <note>
            Varför behöver då pensionärer mer pengar? Det är för att kunna
            leva som andra i samhället, att ha råd att ge sina barn och barnbarn
            en present då och då och att kunna gå ut och äta med sina väninnor.
            Att leva med en bristfällig ekonomisk standard där man inte kan
            behålla sin bil och inte fortsätta leva sitt liv är inte värdigt.
          </note>
          <note>
            Många äldre är dessutom multisjuka och behöver mediciner som
            ofta är mycket dyra. Många så kallade fattigpensionärer har inte
            heller råd att gå till tandläkaren eller köpa nya glasögon. Vi
            sverigedemokrater vill därför höja garantipensionen med 1 000
            kronor per månad, vilket skulle medföra att de svagare gruppernas
            pensioner höjs.
          </note>
          <note>
            När det gäller bostadstillägget ligger den maximala ersättningen
            i dag på drygt 5 500 kronor i månaden för pensionärer samtidigt
            som nybyggda tvåor i snitt kostar 8 000 kronor i månaden. Det
            saknas med andra ord bostäder till rimliga kostnader, bland annat
            på grund av undanträngningseffekter från invandringen. Detta har
            medfört att hemlöshetstalet har ökat inte bara i storstäderna
            utan i hela landet. Förra året var ca 2 000 hemlösa.
          </note>
          <note>
            Bostadstillägget måste höjas. Vi sverigedemokrater vill höja
            bostadstillägget till 6 000 kronor i månaden.
          </note>
          <note>
            (Applåder)
          </note>
          <note type="speaker">
            Anf. 3 SOLVEIG ZANDER (C):
          </note>
          <note>
            Fru talman! Eftersom riksdagen i det första steget av budgetprocessen
            har beslutat om en annan utgiftsram för det utgiftsområde som
            vi nu ska behandla har Centerpartiet också tänkt avstå när det
            gäller anslagsäskandet för just det här området. Centerpartiets
            budgetalternativ bör nämligen ses som ett sammanhållet paket där
            inte någon eller några delar ska ryckas ut och behandlas isolerat.
          </note>
          <note>
            Centerpartiets samlade förslag när det gäller statens budget
            finns i vår partimotion 2018/19:2610. I den motionen finns förslag
            till ramar för detta utgiftsområde , som gäller för de äldre.
            Det betyder att vi vill återkomma med de detaljerade förslagen
            i det här sammanhanget.
          </note>
          <note>
            Vi har naturligtvis förslag på området, vi som alla andra. För
            oss i Centerpartiet är det fortfarande viktigt att vi fortsätter
            att driva den rättvisa beskattningen , och vi vill se möjligheter
            att medverka till det även nu.
          </note>
          <note>
            Vi vill också genomföra en översyn av nivåerna som ingår i försörjningsstödet,
            existensminimum och förbehållsbelopp för de äldre. Det finns nämligen
            stora skillnader mellan kommunerna när det gäller hur man använder
            dessa möjligheter, vilket betyder att om man bor i en kommun som
            har höga kostnader får man självklart också en mindre del av pensionen
            att använda till annat än det som är nödvändigt.
          </note>
          <note>
            Jag och Centerpartiet har också i allra högsta grad varit delaktiga
            i P ensionsgruppens arbete. Som vi hörde nyss från Socialdemokraterna
            har vi fortsatt jobba eftersom det är en parlamentariskt sammansatt
            grupp. Därför har vi under hösten fortsatt vårt jobb.
          </note>
          <note>
            I P ensionsgruppen har vi tagit ett helhetsgrepp och gjort en
            totalöversyn av vårt pensionssystem för att det ska stämma bättre
            överens med de behov vi har i dag och inte de som var verklighet
            1994, när systemet sjösattes. Vi har vänt på varje sten, och det
            har inneburit att vi efter flera års arbete med detta har nått
            en överenskommelse. Det var för ganska precis ett år sedan, den
            14 december 2017.
          </note>
          <note>
            De första förslag vi har tagit oss an och nu ska verkställa innebär
            bland annat förbättrade placeringsregler för våra AP-fonder. Skälet
            till det är givetvis att pensionärerna ska få högre pension och
            att fonderna ska ge bättre avkastning. Dessutom har vi tryckt
            på miljö ‑ och klimathänsynen i placeringen.
          </note>
          <note>
            Vi har tittat på att höja garantipensionen, det vill säga pensionen
            för dem som har de allra lägsta pensionerna. Avsikten är att detta
            ska träda i kraft 2020, det vill säga om ungefär ett år. Det är
            en viktig reform. För mig och Centerpartiet har det varit viktigt
            att stötta dem som har de allra lägsta pensionerna. Vi vet att
            det är kvinnor, och kvinnor behöver vi verkligen uppmärksamma
            i det här sammanhanget. Det är en viktig jämställdhetsfråga.
          </note>
          <note>
            En höjning av pensionsåldern är med i det vi i allra högsta grad
            jobbar med just nu. Det är väldigt viktigt att vi höjer pensionsåldern,
            för vi vet att vi lever längre och får fler friska år. Men det
            är också viktigt att vi tar till vara de äldres kunskaper och
            erfarenheter i arbetslivet. Vi ska ju medverka till att integrera
            nyanlända och invandrare, och då behövs de äldres kompetens för
            att möjliggöra att man lär sig på arbetsplatsen.
          </note>
          <note>
            Dessutom är det viktigt att titta på hur det ska bli möjligt
            att höja pen ­ sionsåldern med hjälp av sådant som vi i P ensionsgruppen
            inte rå de r över. Det handlar om vidareutbildning och kompetensutbildning.
            Vi i P ensionsgruppen för samtal med arbetsmarknadens parter,
            som ställer sig välvilliga till detta.
          </note>
          <note>
            Det här är viktiga saker som vi jobbar med nu och som vi hoppas
            ska kunna presenteras i en mycket nära framtid.
          </note>
          <note>
            Som jag sa till att börja med: I Centerpartiets budgetmotion
            beskriver vi inriktningen för vad Centerpartiet anser bör ligga
            till grund för en kommande regerings politik inom området Ekonomisk
            trygghet vid ålderdom. Jag lovar att återkomma till de konkreta
            förslagen på det området.
          </note>
          <note>
            Centerpartiet tänker avstå från att rösta i detta sammanhang.
          </note>
          <note type="speaker">
            Anf. 4 NOOSHI DADGOSTAR (V):
          </note>
          <note>
            Fru talman! Sverigedemokraterna ska aldrig få makt. Vi ska se
            till att nationalism en aldrig får genomslag i Sverige eller någon
            annanstans. Vi röstar nej till ett avgörande inflytande för Sverigedemokraterna.
            Det ta lovade Centerpartiet väljarna i valrörelsen i år. Annie
            Lööf slog näven i bordet när Åkesson fortsatte sprida sin dynga
            i partiledardebatten, och många trodde på det hon sa.
          </note>
          <note>
            Liberalernas Jan Björklund uttryckte sig på liknande sätt: Nationalismen
            är hotet mot hela den liberala demokratin. Mina söner är adopterade
            från andra sidan jordklotet, sa partiledaren, och de ska veta
            en sak: Jag kommer aldrig att medverka till att Sverigedemokraterna
            får politisk makt i vårt land.
          </note>
          <note>
            Men nu står vi här med en budget anpassad efter det största hotet
            mot den liberala demokratin, och vi har Centern och Liberalerna
            att tacka för det. Hur kunde detta ske? Har man blivit så förblindad
            av den högljudda Twittereliten på den blåbruna kanten att man
            inte ser vad det är som händer i Sverige?
          </note>
          <note>
            Centern och Liberalerna röstade ju nej till Ulf Kristersson som
            statsminister. De avstod inte utan röstade nej, för att avstå
            i en sådan votering är de facto detsamma som att släppa fram en
            sådan regering.
          </note>
          <note>
            Det gäller även budgeten. Att lägga ned sina röster är detsamma
            som att släppa fram budgeten, det som är politikens hjärta. Om
            Centern och Liberalerna hela tiden varit redo att släppa fram
            en politik beroende av Sverigedemokraterna, varför har man då
            sagt det man sagt under årets valrörelse? Varför står dessa partier
            här i riksdagens kammare och talar om hotet från rasisterna när
            de sedan röstar fram deras budget?
          </note>
          <note>
            Fru talman! Sverige har ingen regering. Annars hade vi i Vänsterpartiet,
            beroende på om vi skulle sitta i regeringsställning eller inte,
            lagt fram vår politik för att förbättra pensionssystemet. Men
            vi respekterar demokratins spelregler och väntar in ett styre
            i landet i stället för att haverera i riksdagen. Jag hade önskat
            att kammaren hade respekterat principen först regering, sedan
            budget.
          </note>
          <note>
            Nu har vi alltså en blåbrun servettskiss till budget som varken
            de som har skrivit den eller de som ska tyda den förstår. Den
            innehåller över 20 miljarder i nedskärningar. Det gör att hela
            vår offentliga välfärd gröps ur. Undersköterskor, lärare och vårdbiträden
            ska springa snabbare och få lägre löner och därmed lägre pensioner.
            Besparingar, köer och färre kollegor är effekten av detta.
          </note>
          <note>
            Pengar tas från hemtjänsten och ges i stället till de högavlönade
            i form av RUT-bidrag. Det gläder säkert den med mycket pengar
            men inte den fattigpensionär som får betala för detta med att
            få sin hemtjänst indragen. Hade det inte varit bättre att använda
            skattebetalarnas pengar till att för ­ bättra hemtjänsten för
            alla, även dem som saknar möjlighet att göra skatte ­ avdrag?
            Jag förstår inte varför man inte väljer att i stället täppa till
            hålen i äldreomsorgen.
          </note>
          <note>
            M-KD-SD-budgeten innebär också drakoniska nedskärningar på Arbetsförmedlingen,
            den myndighet som gör insatser för den som behöver få ett arbete.
            Det ger knappast högre pensioner att fler blir arbetslösa.
          </note>
          <note>
            Vi vill i stället göra något helt annat. Pensionssystemet har
            misslyckats med sin uppgift att se till att de som arbetat ett
            helt yrkesliv ska kunna leva gott på ålderns höst. Det nuvarande
            pensionssystemet är underfinansierat. Inbetalningarna till pensionerna
            måste öka. Annars blir pensionen för alltför många människor bara
            ett minsta möjliga grundskydd.
          </note>
          <note>
            Nuvarande system omfördelar från lågavlönade till högavlönade.
            Den som kan jobba länge premieras. För den som inte kan det, exempelvis
            för att man har ett ganska tungt arbete, finns det ingen kompensation.
            Den som har haft goda arbetsvillkor och hög grad av kontroll i
            sitt arbete får alltid högre pension. Systemet premierar i praktiken
            högre tjänstemän och akademiker som kommer in i systemet sent
            och kan jobba länge, medan LO-grupper som börjar jobba tidigt
            och slits ut tidigt straffas som pensionärer.
          </note>
          <note>
            Ibland sägs det att vi är på väg åt rätt håll. Men uträkningar
            visar att framtidens pensionärer riskerar att bli ännu fattigare
            än dagens. Många kommunalare och industriarbetare får mindre än
            hälften av sin slutlön i pension. Det är alldeles för lite. Över
            300 000 svenska pensionärer riskerar att hamna under EU:s fattigdomsgräns.
            Varannan kvinna som jobbat hela sitt yrkesliv får så låg pension
            att hon tvingas ansöka om statligt grundskydd, det som kallas
            garantipension. Bakom siffrorna döljer sig människor som har jobbat
            och slitit hela sina liv och trott att pensionen var säkrad.
          </note>
          <note>
            Vänsterpartiet har mot den bakgrunden lyft fram frågan om att
            höja garantipensionen i budgetförhandlingar med den förra regeringen
            men tyvärr inte fått gehör. Vi har däremot varit med och höjt
            bostadstillägget, gjort satsningar på äldreomsorgen, gjort det
            avgiftsfritt för de äldsta att träffa en läkare, höjt tandvård
            s bidraget för pensionärer och gjort mycket mer för att jämna
            ut den ekonomiska klyftan mellan pensionärer.
          </note>
          <note>
            Jag hade mycket hellre valt att höja garantipensionen för de
            pensio ­ nä ­ rer som har minst marginaler, i stället för att,
            som KD, M och SD nu gjort, sänka skatten för konsulter och aktieplacerare
            som tjänar 50 000 i måna ­ den och bor här i Stockholm, som inte
            behöver pengarna. Detta är en väl ­ digt dålig prioritering.
          </note>
          <note>
            Vänsterpartiet vill ha ett likvärdigt skattesystem – lika skatt
            på lika inkomst. Den borgerliga regeringen införde en skatteklyfta
            som straffade pensionärer, sjuka och arbetslösa. Så ska det förstås
            inte vara.
          </note>
          <note>
            Det är därför rimligt att ta bort skillnaderna i beskattningen,
            men ojäm ­ likheten går inte att komma åt genom det. För detta
            krävs satsningar på de sämst ställda och en omläggning av det
            nuvarande pensionssystemet, som många av partierna här i kammaren
            har varit med och tagit fram. Det är inte ett robust pensionssystem.
            Det ger människor alldeles för låga pen ­ sio ­ ner.
          </note>
          <note>
            I Centerpartiets, Kristdemokraternas och Liberalernas egna budgetar
            sänks dessutom garantipensionen ytterligare. De pensionärer som
            har det sämst ska alltså enligt dessa partier få det ännu sämre.
          </note>
          <note>
            Jag menar att en väl utbyggd välfärd också har stor betydelse
            för kvinnors livsvillkor. Kvinnor utgör inte bara en stor del
            av välfärdens anställda utan förväntas också ta huvudansvaret
            för äldre och sjuka anhöriga. Om välfärden inte fungerar är det
            ofta mammorna som får gå ned i arbetstid och göra jobbet i stället.
          </note>
          <note>
            En trygg och väl fungerande välfärd bidrar därför både till goda
            arbetsvillkor för många kvinnor och till att ingen behöver gå
            ned i arbetstid för att täcka upp för de försämringar som sker
            i vården eller omsorgen. Det är också detta som sedan ger grunden
            till en pension att leva på.
          </note>
          <note>
            Högerpartierna valde dock att i stället skicka ut dessa pengar,
            som hade kunnat satsas på välfärden, till högavlönade personer,
            ofta män. Det är fattigpensionärerna som betalar för det. Detta
            är inget som svenska folket kommer att acceptera eller vilja ha.
            Det finns ett starkt stöd för att förbättra pensionerna. Vi lovar
            att vi kommer att ändra inriktningen på denna politik.
          </note>
          <note>
            Med detta vill jag hänvisa till vårt särskilda yttrande.
          </note>
          <note>
            (Applåder)
          </note>
          <note type="speaker">
            Anf. 5 SOLVEIG ZANDER (C) replik:
          </note>
          <note>
            Fru talman! Vi hörde vi alldeles nyss hur Vänsterpartiet framförde
            helt felaktiga uppgifter om hur vi från Centerpartiets sida hanterar
            budgetbeslutet här i riksdagen. Jag måste rätta detta, för det
            är viktigt för mig att vi håller oss till sanningen.
          </note>
          <note>
            Centerpartiet har detta år hanterat budgeten precis som vi alltid
            har gjort under samma förhållanden. Centerpartiet lägger fram
            sin egen budget. Det gjorde vi i år också, men ni hörde här att
            förslagen inte har varit så skarpa från Centerpartiets sida eftersom
            vi har en övergångsregering. Men jag sa också att vi, när vi får
            en regering som lägger fram en riktig budget, också kommer att
            komma med de enskilda detaljförslagen.
          </note>
          <note>
            Vi röstade i år på den budget vi lagt fram. När den inte gick
            igenom avstod vi från att ta ställning till någon annan budget.
            Detta är otroligt viktigt att veta, för vi har definitivt inte
            röstat på någon annan budget. Vi avstod för att vår egen budget
            inte gick igenom. Det är viktigt.
          </note>
          <note>
            Från Vänsterpartiet får vi höra en helt annan förklaring till
            hur vi hanterar vår budget. Det är viktigt att veta att detta
            är sanningen och att vi har gjort så här många gånger tidigare.
          </note>
          <note type="speaker">
            Anf. 6 NOOSHI DADGOSTAR (V) replik:
          </note>
          <note>
            Fru talman! Tack, Solveig Zander , för frågan! Den som lyssnade
            på mitt inlägg hörde att det var exakt detta jag sa: att Centerpartiet
            valde att avstå. Men i dag, i denna riksdag, vet både Solveig
            Zander och jag detta: Att avstå i en sådan votering är att släppa
            fram en budget och en politik som är beroende av Sverigedemokraterna.
          </note>
          <note>
            Berätta gärna för mig, Solveig Zander, varför ni inte avstod
            utan röstade nej till Ulf Kristersson. Tala om för mig hur ni
            resonerade kring detta, för det är exakt samma sak. Det går inte
            att lura svenska folket genom att säga att ni alltid har gjort
            så här. Det är en ny situation nu. Nu har vi ett nationalistiskt,
            fascistiskt parti, som ni i valrörelsen har sagt att ni inte ska
            ge politisk makt.
          </note>
          <note>
            Det är ju det man gör när man lägger sig, när man avstår, och
            det var exakt detta jag sa i mitt anförande, fru talman. Det går
            inte att lura folk. De ser, och de märker att det som händer när
            de liberala partierna inte vågar visa ryggrad är att man släpper
            fram det största hotet mot den liberala demokratin.
          </note>
          <note type="speaker">
            Anf. 7 SOLVEIG ZANDER (C) replik:
          </note>
          <note>
            Fru talman! Man kan vrida och vända på saker hur som helst, och
            det har Vänsterpartiet valt att göra nu för att smutskasta Centerpartiet.
            Vår inställning till ytterlighetspartierna, inklusive Sverigedemokraterna,
            har vi tydligt talat om.
          </note>
          <note>
            När det återigen gäller budgeten kan man faktiskt inte välja
            att säga nej om man har lagt fram en budget. Vi har lagt fram
            en budget, och vi avstår från att rösta. Vi kan inte gå ut från
            kammaren för att inte göra något. Varför skulle vi då ändra oss
            i detta sammanhang och stödja en socialdemokratisk budget, vilket
            hade varit det andra alternativet? Det är från vår sida helt främmande,
            och därför har vi hanterat detta som vi alltid gör. Det är viktigt
            att framhålla.
          </note>
          <note type="speaker">
            Anf. 8 NOOSHI DADGOSTAR (V) replik:
          </note>
          <note>
            Fru talman! Jag noterar att Solveig Zander väljer att inte svara
            på min fråga om varför man inte avstod från att rösta i voteringen
            om Ulf Kristersson. Jag kan tala om för Solveig Zander varför
            man inte gjorde det. Det var för att man annars hade släppt fram
            en regering som skulle vara beroende av Sverigedemokraterna. Och
            det är precis detta ni har gjort i och med budgeten, som är politikens
            hjärta. Stå för det! Stå inte här och ljug när alla ser det som
            ni också borde se. Det klär varken en centerpartist eller någon
            annan.
          </note>
          <note>
            När det gäller frågan om ytterlighetspartier och sådant handlar
            det inte om detta just nu. Det handlar om att stå emot ett stort
            hot mot svenska folket och Sverige, nämligen det som Sverigedemokraterna
            utgör. Jag hade förväntat mig att Centerpartiet skulle stå med
            oss i den kampen. Men tyvärr blev jag besviken vid denna votering.
          </note>
          <note type="speaker">
            Anf. 9 BARBRO WESTERHOLM (L):
          </note>
          <note>
            Fru talman! Detta betänkande och denna debatt handlar om ekonomisk
            trygghet vid ålderdom. Jag märker att debatten går ganska långt
            utanför det vi ska debattera och börjar handla mer om allmänpolitik.
          </note>
          <note>
            För Liberalernas del hade vi en sammanhållen budgetmotion gällande
            äldrepolitiken. Den har fallit i och med den budgetomröstning
            vi hade förra veckan, och därmed avstår vi, som brukligt är, från
            att välja något annat alternativ som inte stämmer med innehållet
            i vår budgetmotion. Detta håller vi fast vid.
          </note>
          <note>
            Det är knepigt i denna debatt när vi bara ska diskutera en del
            av äldres ekonomi. Flera delar hamnar i andra utskott: skatteutskottet,
            socialutskottet, bostadsutskottet och så vidare.
          </note>
          <note>
            Jag vill ändå ta detta lite mer sammanhållet i mitt anförande.
            I det här sammanhanget är pensionerna, inkomsterna för årsr ika
            personer, en viktig del. Den andra är utgiftsdelen.
          </note>
          <note>
            Pensionsgruppen arbetar ju med hur man ska hantera garantipensionen.
            I Pensionsgruppen – det blev senare riksdagens beslut – såg vi
            att detta var så viktigt för de människor, inte minst kvinnor,
            som inte hade samlat ihop tillräckligt med arbetslivspoäng. Men
            det är också viktigt att det ska löna sig att ha arbetat. Det
            är grundprincipen i vårt finansiellt stabila pensionssystem. Då
            måste man, samtidigt som man ser vad man kan göra för att förbättra
            garantipensionen, också se på hur man kan förbättra situationen
            för dem som har haft väldigt låga inkomster och kanske arbetat
            heltid hela livet. Det måste löna sig för dem att ha arbetat.
          </note>
          <note>
            Detta är en svår nöt att knäcka, men jag vet att Pensionsgruppen
            kommer att göra det.
          </note>
          <note>
            En fråga gäller detta med ett längre arbetsliv. Vi lever längre,
            och att höja pensionsåldern, som den i dagligt tal kallas, är
            en viktig del. De som vill och kan arbeta högre upp i åldrarna
            ska inte hindras från att göra det. Många mår till och med dåligt
            av att tvingas i pension när de inget hellre vill än att fortsätta
            ut i arbetslivet.
          </note>
          <note>
            Sedan är det de som inte orkar för att de har tunga jobb. Då
            kommer vi in på ett annat utskotts område, för detta handlar om
            arbetsmiljö. Vi måste förbättra arbetsmiljön för dem som har tunga
            jobb, så att de orkar arbeta högre upp i åldrarna och också har
            möjlighet till vidareutbildning och karriär. Det är flera saker
            som behöver göras.
          </note>
          <note>
            Sedan har vi beskattningen. Vi är på väg att jämna ut skatten
            här. Vi är alla överens om att detta är en viktig del.
          </note>
          <note>
            Nu kommer vi till boendekostnaderna. Det mest pricksäkra sättet
            att hjälpa personer med låg pension är bostadstillägget. Vi i
            Liberalerna vill öka det med 500 kronor successivt fram till 2021,
            då det når en nivå på 7 000. Det är möjligt att det inte heller
            räcker med tanke på byggkostnaderna. Vi vill stimulera till flyttrörlighet.
            Allt fler årsrika personer vill ju flytta till något som är mindre
            och bekvämare, men kostnaderna för det kan dra iväg och överstiga
            kostnaderna för den bostad man redan har.
          </note>
          <note>
            Då kommer vi in på beskattningsfrågor – reavinstskatt och så
            vidare – och det hör inte till detta utskotts område.
          </note>
          <note>
            Liberalerna ser här att det är väldigt lite som gäller det här
            utskottet. Ja, vi har förändrat budgeten när det gäller garantipensionen.
            Vi anser att flyktingar och människor som kommer från andra länder
            ska få samma stöd som alla andra och inte särskiljas. Därför för
            vi över detta till försörjningsstödet. Det är alltså inte en försämring.
            Bostadstillägget har jag redan nämnt.
          </note>
          <note>
            Fru talman! Det är många som vill debattera här i dag och hels
            t hinna bli färdiga före kl. 11. Jag slutar därför här.
          </note>
          <note>
            (Applåder)
          </note>
          <note type="speaker">
            Anf. 10 MARIA FERM (MP):
          </note>
          <note>
            Fru talman! Den 12 december behandlade riksdagen budgetramarna.
            Trots att vi har en övergångsregering som har lagt fram en övergångsbudget
            enligt överenskomna principer valde Moderaterna och Kristdemokraterna
            att driva igenom sitt budgetförslag i stället. I stället för att
            avvakta regeringsbildningsprocessen och stå för en ansvarsfull
            och ordnad process har Moderaterna och Kristdemokraterna alltså
            valt att föregå detta.
          </note>
          <note>
            Detta får stora konsekvenser för bland annat miljö- och klimatpolitiken.
            Vi ser stora försämringar för miljön och klimatet trots att vi
            har ont om tid för att hejda klimatförändringarna och måste fortsätta
            vara ett ledande land på det området. I ett läge när världen önskar
            ett starkt klimatledarskap väljer Kristdemokraterna och Moderaterna
            att skära bort klimatsatsningar, sänka skatten på bensin och diesel,
            slopa flygskatten, skära ned på solcellsstödet och halvera skyddet
            av värdefull natur. Men konsekvenserna kommer att bli större än
            så. Det påminner faktiskt om när Trump kom till makten och påbörjade
            enorma nedskärningar i USA:s miljöbudget.
          </note>
          <note>
            När det gäller området ekonomisk trygghet vid ålderdom, som behandlar
            allt mellan medel till Pensionsmyndigheten, efterlevandestöd till
            vuxna och bostadstillägg för pensionärer, har alltså Kristdemokraternas
            och Moderaternas budgetramar fått stöd i riksdagen. Därför väljer
            vi nu att avstå från ställningstagande när det gäller anslagsfördelningen
            inom utgiftsområde 11.
          </note>
          <note>
            Jag vill också tillägga att det vid sidan av den ekonomiska tryggheten
            för var och en vid ålderdomen finns andra behov av trygghet. Vi
            måste göra vad vi kan för att möta det stora hot som nu finns
            mot vår jord. Möter vi det inte och gör avsevärda förändringar
            inom de 10 – 15 närmaste åren kommer vi inte att lämna efter oss
            en värld som vi känner igen till kommande generationer.
          </note>
          <note>
            Vi anser att det som bör v ara i fokus för ansvarstagande partier
            i Sveriges riksdag är att förvalta valresultatet och bidra konstruktivt
            till att få en handlingskraftig regering på plats – en regering
            som står upp för grundläggande demokratiska värderingar om öppenhet
            och internationellt samarbete och som tar ansvar för vår gemenskap
            och vår planet. En sådan regering kan också efter att den tillträtt
            lägga fram en ändringsbudget på riksdagens bord.
          </note>
          <note>
            (Applåder)
          </note>
          <note type="speaker">
            Anf. 11 KATARINA BRÄNNSTRÖM (M):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet om ekonomisk trygghet vid ålderdom.
          </note>
          <note>
            Vi debatterar i dag och ska besluta om utgiftsområde 11 i statsbudgeten.
            Det låter kanske lite torrt om man inte vet vad det är, men är
            ett mycket viktigt och angeläget område som berör inte bara miljoner
            pensionärer i Sverige utan även deras anhöriga och många andra.
            Det är en grupp värd att värna.
          </note>
          <note>
            Vi ska också vara ärliga och säga att det finns väldigt många
            som uppnått pensionsåldern som lever ett gott och rikt liv, men
            det är inte dem som den här debatten gäller.
          </note>
          <note>
            Det är riksdagen som har ansvaret och rätten att besluta om statsbudgeten
            och därmed om garantipensioner, efterlevandepensioner, bostadstillägg
            och äldreförsörjningsstöd , som ingår i detta utgiftsområde. Även
            om Sverige har en övergångsregering som är bunden av vissa principer
            kan riksdagen inte undandra sig sitt ansvar. Vi kan också konstatera
            att Sverige behöver reformer och en ansvarsfull politik. Därför
            har Moderaterna tillsammans med Kristdemokraterna lagt fram ett
            gemensamt förslag.
          </note>
          <note>
            Det är alldeles för många äldre som har fått det allt svårare
            att klara sig på sin pension. Många har nämnt det här i dag, och
            jag tror att vi alla är eniga om att vi måste göra detta bättre
            . Så många som nära en kvarts miljon människor som är äldre än
            65 år hamnade i fjol under gränsen för låg ekonomisk standard,
            alltså 12 000 kronor i månaden efter skatt. Majoriteten, 66 procent,
            av dessa är kvinnor.
          </note>
          <note>
            Dessa trista fakta riskerar tyvärr att urholka förtroendet för
            hela pen ­ sionssystemet, och man upplever en rejäl orättvisa
            när man får svårt att klara sig ekonomiskt på äldre dar. Alla
            har inte heller haft möjlighet att spara till ålderdomen, och
            vi har kunnat läsa och höra om allt fler miss ­ nöjda seniorer.
            Ordet ”fattigpensionär” var ett begrepp som ingen av oss trodde
            att vi skulle få höra. Men den oro som dessa människor känner
            och den låga nivå som de lever på är inget som vi kan bortse från
            i den här kammaren. Ett mått på att man har det sämre ställt är
            de människor som helt eller delvis lever på garantipension. 657
            000 svenska pensionärer får del av den, och fyra av fem är kvinnor.
          </note>
          <note>
            Pensionsmyndighetens prognos visar att andelen äldre med relativt
            låg ekonomisk standard kommer att öka framöver. Återigen gäller
            detta särskilt kvinnor. Trist nog har vi också i jämförelse med
            våra nordiska grannländer en högre andel pensionärer i den riskgruppen.
            Tidigare hade Sverige minst andel i gruppen med lägst inkomster,
            men nu har vi störst andel. Det är ingen bra utveckling.
          </note>
          <note>
            Just grundskyddet för äldre har stor inverkan på den ekonomiska
            standarden för äldre, alltså hur man klarar att leva sitt liv
            i vardagen på ålder n s höst. Detta gäller särskilt äldre ensamstående
            kvinnor, som har det allra svårast. Återigen är det kvinnorna.
            Många av dessa kvinnor har jobbat men kanske varit hemma några
            år när barnen var små eller jobbat deltid eller haft jobb inom
            offentlig sektor med dålig lön. Allt detta påverkar pensio ­ nen
            negativt.
          </note>
          <note>
            Vi kan inte fortsätta att låta kvinnor vara de stora förlorarna.
            För just denna grupp är bostadstillägget extra viktigt. Stödet
            är en rättighet och ett komplement till pensionen som tyvärr inte
            alla söker. Både bostadspriser och hyror har stigit, och därför
            är det viktigt att höja såväl hyrestaket som nivån på tillägget
            och även fribeloppen. Vi har avsatt 431 miljoner kronor i budgeten
            för just detta ändamål.
          </note>
          <note>
            Jag tycker att det är glädjande att vi i denna kammare i stort
            sett är överens om att grundskyddet behöver höjas liksom att vi
            jobbar med detta i Pensionsgruppen. Detta är något som många av
            oss lovade i valrörelsen. En svårighet är dock att se till att
            den som har jobbat faktiskt får lite mer än den som inte har jobbat.
            Jag tror att vi alla kan vara överens om att det måste löna sig
            att arbeta och att ha arbetat. Vi i utskottet kan konstatera att
            regeringen beskriver just detta i budgetpropositionen men har
            avstått från att redovisa några slutsatser om problemen. Skälet
            är att man är en övergångsregering. Men denna riksdag är ingen
            övergångsriksdag, och samhällsproblemen kräver lösningar utanför
            riksdagen, även när vi, som nu, har gått i stå. Det är därför
            vi lägger fram våra förslag och vår budget.
          </note>
          <note>
            Vi moderater, tillsammans med Kristdemokraterna, sänker skatten
            på pension mer än vad regeringen med Socialdemokraterna och Miljöpartiet
            gör. Skattesänkning är troligen det bästa sättet att få en högre
            ekonomisk standard för Sveriges pensionärer.
          </note>
          <note>
            Vi moderater vill att Sverige ska hålla ihop. Jag tror att vi
            alla vill detta. Med vår budget stärker vi därför välfärden med
            5 miljarder extra till kommuner och landsting utöver det som regeringen
            har lagt fram i sin budget. Detta kommer också Sveriges sjukaste
            och äldsta seniorer till del.
          </note>
          <note>
            Vi moderater säger att man ska kunna lita på att staten sköter
            sina grundläggande uppgifter och ser till att Sveriges pensionärer
            kan leva på sin pension. Men det är grundläggande att vi i en
            modern välfärd hela tiden ser över detta och att det får följa
            den utveckling som sker. Detta förtjänar alla de som har byggt
            upp Sverige.
          </note>
          <note>
            Till sist vill jag tacka både utskottskansliet och k ammarkansliet
            för arbetet under hösten och önska er alla ett gott nytt år och
            en god jul.
          </note>
          <note>
            (Applåder)
          </note>
          <note type="speaker">
            Anf. 12 TERESA CARVALHO (S) replik:
          </note>
          <note>
            Fru talman! Den som tar del av Moderaternas och Kristdemokraternas
            budgetreservation kan få intrycket att bostadstillägget kommer
            att höjas redan vid halvårsskiftet 2019. Det är en olycklig signal
            eftersom det är en tidsplan som inte är genomförbar, något som
            Katarina Brännström och Moderaterna är väl medvetna om.
          </note>
          <note>
            Vi är överens i Pensionsgruppen om ett grundskyddspaket som innehåller
            förbättringar av både garantipensionen och bostadstillägget. Vi
            har jobbat intensivt i gruppen under hösten för att kunna leverera
            detta ens till 2020. Vårt gemensamma förslag, som Moderaterna
            och Kristdemokrater ­ na hänvisar till, är inte bara en höjning
            av befintliga ersättningsnivåer och anslag utan innehåller också
            nya beräkningsgrunder, som kräver remisser och beredningar och
            därmed mer tid.
          </note>
          <note>
            Min välvilliga tolkning är att den så kallade tidigareläggningen
            är en miss och att Moderaterna och Kristdemokraterna helt enkelt
            har skrivit fel i denna servettskiss till budgetreservation. För
            det kan väl inte vara så att det handlar om att man vill ge sken
            av att ha en annan ambitionsnivå än övriga partier i Pensionsgruppen,
            trots att man har kunskap om den beredningsprocess som väntar?
          </note>
          <note>
            Jag skulle därför vilja ge Katarina Brännström en chans att tydliggöra
            här att Moderaterna står bakom helheten i Pensionsgruppens uppgörelse
            avseende förbättrat grundskydd vad gäller både innehåll och genomföran
            ­ de och att anslagshöjningen tyvärr inte kommer att kunna genomföras
            så tidigt som Moderaterna och Kristdemokraterna utlovar i sin
            budgetreservation.
          </note>
          <note type="speaker">
            Anf. 13 KATARINA BRÄNNSTRÖM (M) replik:
          </note>
          <note>
            Fru talman! Jag tycker att det är bra att vi är överens om denna
            viktiga reform i Pensionsgruppen och i övrigt. Det är klart att
            det finns en möjlighet för en ny regering att prioritera denna
            fråga om man skulle vilja det.
          </note>
          <note>
            Teresa Carvalho sa i sitt anförande att den tidigare regeringen
            har höjt bostadstillägget två gånger parallellt med Pensionsgruppen.
            Alltså går det alldeles utmärkt att göra detta, så det borde inte
            vara ett problem. Vi har avsatt pengar därför att vi tycker att
            detta är en angelägen fråga. Vi har höjt ambitionsnivån, så det
            är inget misstag från vår sida. Om det rent tekniskt inte skulle
            bli möjligt får vi vänta tills det blir möjligt, men vi visar
            att vi vill göra detta. Vi tror inte att landets pensionärer egentligen
            vill vänta så länge, och därför har vi lyft upp frågan.
          </note>
          <note>
            Som sagt: Tidigare regeringar har gjort detta, och det har gått
            bra. Då kan vi också göra det.
          </note>
          <note type="speaker">
            Anf. 14 TERESA CARVALHO (S) replik:
          </note>
          <note>
            Fru talman! Det finns en stor skillnad jämfört med när den S-ledda
            regeringen höjde bostadstillägget eftersom vi då gjorde en höjning
            av ett befintligt system. Nu är det ett större förändringsarbete
            som kräver mer beredningar, remisser och tid, vilket jag vet att
            Katarina Brännström är väl medveten om.
          </note>
          <note>
            Men det är inte bara med datumdelen som Moderaterna och Kristdemokraterna
            har slarvat. Jag kan ta ett annat exempel, nämligen inkomstprövningen
            för bostadstillägget. Jag kan inte föreställa mig att Moderaterna
            vill att tjänstepension och privat pension för egenföretagare
            ska beaktas till 100 procent. Det vore en positionsförflyttning
            bort från principen att arbete ska löna sig. Jag tror att de vill
            att det ska likställas med arbetsrelaterad inkomst.
          </note>
          <note>
            Men nu är vi många vill veta: Har Moderaterna lagt fram förslaget
            för att man inte vill ha incitament för arbete i bostadstillägget,
            eller är detta ytterligare en miss som måste rättas till?
          </note>
          <note type="speaker">
            Anf. 15 KATARINA BRÄNNSTRÖM (M) replik:
          </note>
          <note>
            Fru talman! Det är intressant att höra Socialdemokraterna. Så
            fort det inte är Socialdemokraterna som lägger fram ett förslag
            är det fel, och då är det alltid ett misstag eller så säger de:
            ”Så här kan man inte göra.” Jo, det kan man visst. Vi visade under
            de åtta alliansåren hur mycket man kan genomföra om man bara vill.
            Det gäller framför allt de skattesänkningar som vi gjorde och
            som innebar mycket mer i plånboken för pensionärer, undersköterskor
            och många andra.
          </note>
          <note>
            När det gäller bostadstillägget är det ett angeläget tillskott.
            Vi har visat en ambitionsnivå som är högre än regeringens, och
            vi har avsatt pengar till detta. Om det sedan inte blir tekniskt
            möjligt får vi väl beklaga och vänta ett halvår till innan det
            kan bli möjligt. Svårare än så är det inte.
          </note>
          <note>
            Jag lovar att vi kommer att jobba för att Sveriges pensionärer
            ska få det mycket bättre än vad de har haft det under de senaste
            fyra åren.
          </note>
          <note>
            (Applåder)
          </note>
          <note type="speaker">
            Anf. 16 HANS EKLIND (KD):
          </note>
          <note>
            Fru talman! Ofrivillig ensamhet är en lika stor riskfaktor för
            att dö i förtid som rökning. Många stora och bra kampanjer har
            vi alla sett om rökningens skadliga effekter, men hur många kampanjer
            har vi sett om den ofrivilliga ensamhetens risker?
          </note>
          <note>
            Fru talman! När jag erbjöds att bli toppkandidat på riksdagslistan
            för Kristdemokraterna i Örebro län var det ett beslut som jag
            fattade med lite vånda, för jag hade redan ett arbete som jag
            älskade mycket. Att jag till slut tackade ja var egentligen av
            två huvudsakliga skäl. Det ena var att få vara med här i riksdagen
            och forma och fatta beslut, så att Sverige håller ihop och där
            vi lever med och inte bredvid varandra. Det andra skälet var att
            få göra någonting åt den ensamhet och isolering som jag sett på
            så nära håll som församlingsherde och präst. Många samtal med
            äldre ensamma människor har hos mig skapat en mycket stark vilja
            att få vara med och forma ett samhälle där våra äldre kan känna
            både trygghet och värdighet.
          </note>
          <note>
            I Storbritannien har regeringen nu inrättat en minister mot ensamhet.
            Men i Sverige är det tyvärr mycket tyst, om man undantar de kristdemokratiska
            försöken att få upp denna fråga till ytan.
          </note>
          <note>
            Varför är ensamheten ett så stort problem? Jag brukar tala om
            nån ­ annanismen, att det alltid är någon annan som ska göra något.
            Det är ett sätt att beskriva det, det vill säga att vi har skapat
            ett samhälle där vi med ­ vetet har försökt frigöra våra band
            till varandra – en sorts statsindividua ­ lism, om man så vill.
            I det samhälle som vi har är det alltid någon annans ansvar att
            sträcka fram en hjälpande eller välkomnande hand.
          </note>
          <note>
            Politik skapar naturligtvis inte relationer, gemenskaper, medmänsklighet
            och så vidare; det gör du och jag. Men politiken kan skapa förutsättningar.
            I detta arbete tror jag att det är viktigt att vi som politiker
            har med oss inte bara de fysiska behoven utan också de sociala,
            själsliga och andliga behoven. Dem får vi inte glömma bort.
          </note>
          <note>
            Vi kristdemokrater tror att civilsamhället har en nyckelroll
            i att försöka skapa dessa mötesplatser som är så viktiga, också
            därför att det är i civilsamhället som vi möts, det är där värderingar
            skapas, det är där som vi i praktiken lever ut dem och det är
            där framtidstron skapas. I civilsamhället kan man föda och göda
            både rädsla och hat, men där kan också kärlek, omtanke och ansvar
            bli någonting som vi lyfter fram.
          </note>
          <note>
            I den budget som Kristdemokraterna och Moderaterna har lagt fram,
            som i allt väsentligt är en alliansbudget, finns det satsningar
            på de äldre och på äldrevården. Katarina Brännström från Moderaterna
            har på ett mycket fint sätt beskrivit vad som har varit motivet
            och hur vi har landat i besluten i den gemensamma KD- och M-budgeten.
          </note>
          <note>
            I denna budget finns, förutom det som täcks in under vårt utgiftsområde
            11, en satsning på en äldreboendemiljard för fler äldreboenden.
            Det finns satsningar på fler trygghetsboenden, bättre personalkontinuitet
            inom äldreomsorgen, kunskapslyft kring demens och ett nytt äldrelyft
            för de äldres hälsa. På detta område har kristdemokrater och moderater
            också en del förslag.
          </note>
          <note>
            Jag vill ändå börja med att säga att jag tycker att det är viktigt
            att vi stärker incitamenten och möjligheterna för äldre att få
            vara kvar längre på arbetsmarknaden. Därför är det viktigt med
            förslaget om att ta bort den så kallade löneskatten för äldre
            från den 1 juli nästa år. Det finns nämligen en enorm kompetens
            och erfarenhet hos de äldre som Sverige behöver. Då är det direkt
            motsägelsefullt att ha en speciell löneskatt för de äldre.
          </note>
          <note>
            Samma datum, den 1 juli 2019, vill vi alltså höja bostadstillägget
            för pensionärer. Bostadstillägget är viktigt därför att det är
            ett träffsäkert sätt att nå pensionärer med låg inkomst. Det är
            också viktigt därför att det i denna budget från Kristdemokraterna
            och Moderaterna finns ett starkt fokus på att vi vill att fler
            människor ska ha råd att flytta till anpassade boenden med gemenskapsmöjligheter.
          </note>
          <note>
            Nästan en kvarts miljon äldre lever alltså i dag under det som
            kallas låg ekonomisk standard. Det är en kamp för dem varje månad
            att få pensionen att räcka. De kanske inte är så snåla mot sin
            omgivning, men de är definitivt snåla mot sig själva. Jag har
            sett på nära håll hur dessa människor ständigt sätter sig själva
            i andra hand för att ha råd att ge någonting till sin omgivning.
          </note>
          <note>
            Därför är det viktigt att vi sänker skatten för alla över 65
            år, inte endast för dem som har en pension som överstiger 17 200
            kronor. Dessa förslag i M-KD-budgeten innebär för en pensionär
            med 14 000 kronor i pension att han eller hon får 1 300 kronor
            mer per år att röra sig med. Skattesänkningen i kombination med
            bostadstillägget kan ge denna pensionär en möjlighet att få ytterligare
            750 kronor mer varje månad för att klara sitt liv med, en förstärkning
            som absolut är välkommen.
          </note>
          <note>
            Värdighet känner ingen ålder. Ytterst tänker jag att ett seniorvänligt
            samhälle, som vi vill skapa, handlar om etik och anständighet.
          </note>
          <note>
            Fru talman! Jag yrkar bifall till utskottets förslag till beslut.
          </note>
          <note>
            (Applåder)
          </note>
          <note type="speaker">
            Anf. 17 TERESA CARVALHO (S) replik:
          </note>
          <note>
            Fru talman! Jag gör ett nytt försök att ställa min fråga , nu
            till Kristdemokraternas ledamot .
          </note>
          <note>
            I detta hafsverk till budgetreservation från Moderaterna och
            Kristdemokraterna kan man, som sagt, få intryck av att det redan
            till halvårsskiftet 2019 kommer en höjning av bostadstillägget,
            trots att Moderaterna och Kristdemokraterna är väl medvetna om
            att det inte är genomförbart efter ­ som det är ett större förändringsarbete
            som ligger på vårt bord. Det är mycket mer omfattande än när den
            S-ledda regeringen bara höjde ersättningsnivåerna i befintligt
            system. Men låt oss lägga det åt sidan. Jag tycker mig ändå ana
            att det finns en insikt om detta. Jag tycker ändå att det är synd
            att landets pensionärer får intryck av en höjning som sedan inte
            kommer att kunna levereras.
          </note>
          <note>
            Låt mig då till Hans Eklind ställa den fråga som Katarina Brännström
            från Moderaterna uppenbarligen inte riktigt förstod och som gäller
            ert för ­ slag om ny inkomstprövning i bostadstillägget. Ni skriver
            att tjänstepen ­ sion och privat pension för egenföretagare ska
            upptas till 100 procent. Jag tror inte att det är det som Kristdemokraterna
            och Moderaterna menar. Jag tror att de egentli gen är överens
            med de övriga i P ensionsgruppen om att det ska likställas med
            inkomstpension och arbetsrelaterad inkomst. Men jag ställer ändå
            frågan till Hans Eklind: Har Kristdemokraterna och Mode ­ raterna
            lagt fram detta förslag därför att de trots allt inte vill ha
            ett incita ­ ment för arbete i bostadstillägget, eller är detta
            ytterligare en miss? Hur har Kristdemokraterna och Moderaterna
            i så fall tänkt hantera denna röra?
          </note>
          <note type="speaker">
            Anf. 18 HANS EKLIND (KD) replik:
          </note>
          <note>
            Fru talman! Jag blir lite förvånad över kritiken. Visst är vi
            skyldiga till att vi har en ambition om att regeringen ska återkomma
            till riksdagen med ett lagförslag om att bostadstillägget för
            pensionärer ska höjas till 7 000 kronor per månad, alltså att
            vi tidigarelägger det med ett halvår, till den 1 juli 2019 i stället
            för den 1 januari 2020.
          </note>
          <note>
            Det som ändå gör mig lite förvånad är att denna kritik levereras
            från socialdemokratin. Där har man kanske inte riktigt städat
            framför egen dörr, tänker jag. På första maj lovade socialdemokratin
            att de som har lägst inkomster skulle få upp till 600 kronor mer
            i månaden. Det var också intressant att Socialdemokraterna på
            första maj också slog fast att de skulle ta upp detta i den parlamentariska
            P ensionsgruppen. Men – och detta är ett viktigt men – de tillade
            också att om Socialdemokraterna inte skulle få stöd för detta
            skulle reformen genomföras ändå – skattevägen. I Almedalen hade
            Stefan Löfven och Magdalena Andersson en speciell presskonferens
            om hur pensionen skulle utformas och så vidare.
          </note>
          <note>
            Just att vi har förslag på detta område där vi lyfter ut en del
            och tidigarelägger kan man naturligtvis kritisera. Men jag har
            lite svårt att förstå varför man kritiserar det som man gör. Tidigare
            regeringar har gjort detta, och vi vill göra det. Jag säger som
            Katarina Brännström sa till dig, Teresa Carvalho, att om det inte
            fungerar får denna fråga bero till den 1 januari. Men, fru talman,
            vi har alltså lagt fram ett förslag där vi är tydliga med den
            ambitionsnivå som vi har, som är kopplad till en mängd olika saker.
            Det är ett träffsäkert sätt att hjälpa dem som vi verkligen vill
            hjälpa.
          </note>
          <note type="speaker">
            Anf. 19 TERESA CARVALHO (S) replik:
          </note>
          <note>
            Fru talman! Jag noterar att Kristdemokraterna är kritiska till
            att vi socialdemokrater lägger fram förslag som skulle höja pensionerna
            för dem med lägst inkomstpensioner. Jag låter det tala för sig
            självt.
          </note>
          <note>
            Jag kan också konstatera att Hans Eklind är förvirrad över att
            jag står här och kritiserar Kristdemokraterna för att de i sin
            budgetreservation utlovar en höjning av bostadstillägget som jag
            vet att Moderaterna och Kristdemokraterna är medvetna om inte
            kan levereras inom den tidsplanen. Det är därför jag ställer frågor.
            Kan Hans Eklind stå här och garantera en höjning av bostadstillägget
            2019? Nej, uppenbarligen inte, har vi fått höra.
          </note>
          <note>
            Hans Eklind och Moderaterna är mig fortfarande svaret skyldiga
            på den andra frågan: Har ni lagt fram förslaget om ny inkomstprövning
            inom bostadstillägget i enlighet med Pensionsgruppens förslag,
            som ni hänvisar till, men med den missuppfattningen att tjä nstepension
            ska upptas till 100 procent i stället för att likställas med arbetsrelaterad
            inkomst?
          </note>
          <note type="speaker">
            Anf. 20 HANS EKLIND (KD) replik:
          </note>
          <note>
            Fru talman! Det här utgiftsområdet handlar naturligtvis väldigt
            mycket om pengar. För mig är det ändå intressant att notera att
            kritiken som riktas mot de förslag som moderater och kristdemokrater
            har kommit överens om handlar om tekniken, eller tempot, i själva
            beslutsfattandet och inte om sakinnehållet.
          </note>
          <note>
            Jag tycker att det viktiga i den här kammaren ändå är att vi,
            både Moderaterna och Kristdemokraterna, har varit tydliga med
            att vi vill höja bostadstillägget från den 1 juli nästa år. Det
            är det uppdrag vi vill ge reger ­ ingen, och det ligger i beslutet.
            De har att återkomma till det. När vi får en regering står just
            nu lite grann skrivet i stjärnorna, men den ska återkomma med
            detta. Om det nu visar sig tekniskt omöjligt att tidigarelägga
            det som Pensionsgruppen är överens om till den 1 juli får man
            ju avvakta. Svårare än så tycker jag inte att det är.
          </note>
          <note>
            Det viktiga är att vi sänker skatten på pensioner och vill addera
            genom att skjuta in bostadstillägget i den här frågan.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 8 Ekonomisk trygghet för familjer och barn
          </note>
          <note>
            Socialförsäkringsutskottets betänkande 2018/19:SfU3
          </note>
          <note>
            Utgiftsområde 12 Ekonomisk trygghet för familjer och barn (prop.
            2018/19:1 delvis)
          </note>
          <note>
            föredrogs.
          </note>
          <note type="speaker">
            Anf. 21 EMILIA TÖYRÄ (S):
          </note>
          <note>
            Fru talman! Vi ska nu debattera socialförsäkringsutskottets betänkande
            SfU3 om utgiftsområde 12 Ekonomisk trygghet för familjer och barn.
            Det är ett område där vi socialdemokrater väljer att avstå från
            att delta i beslutet, av skäl jag kommer att ge.
          </note>
          <note>
            Vad hände egentligen hösten 2018? Ja, just nu kan vi sammanfatta
            dagarna sedan den 9 september med att gå igenom alltifrån talmansomröstning
            till statsministeromröstning och budgetomröstning. Vi kan prata
            om att praxis antingen har förändrats eller brutits; vad man väljer
            att säga beror nog på vilka skor man står i. Vad vi i framtiden
            kommer att säga om den här hösten kan vi av naturliga skäl inte
            veta, men jag hoppas att vi kommer att se att den var ett undantag
            i svensk politik och att de partier som säger sig eftersträva
            ordning och reda även såg till att leva upp till det i praktiken.
          </note>
          <note>
            I många situationer vi har sett i höst har det inte funnits en
            klar praxis, och då är praxis att vi gör upp om saker gemensamt
            – till exempel genom samtal mellan partierna. Så skedde också
            med övergångsregeringens budget. Samtal fördes mellan partier
            som kan tänkas sitta med i eller stötta en regering eller dess
            budget. Socialdemokraterna, Moderaterna, Centerpartiet, Vänsterpartiet,
            Kristdemokraterna, Liberalerna och Miljöpartiet har alla varit
            inblandade i att diskutera de principer som denna budget bygger
            på.
          </note>
          <note>
            Därför, fru talman, var det många som blev förvånade när flera
            av dessa partier ändå valde att motionera på övergångsbudgeten.
            Kammaren har röstat igenom ramar för utskotten som bygger på en
            blandning av Moderaternas och Kristdemokraternas budgetförslag,
            och sedan är det ytterligare en del ändringar som ingen av dem
            hade med från början. Det har vållat stora bekymmer i många utskott
            när man inte vet vad det i kammaren klubbade beslutet faktiskt
            kommer att innebära på respektive utgiftsområde.
          </note>
          <note>
            Socialdemokraterna, Miljöpartiet och Vänsterpartiet har valt
            att inte lägga fram några egna budgetmotioner i höst, och det
            är av den enkla anledningen att vi tycker att en tillträdande
            regering ska ha möjlighet att forma sin egen politik och sina
            egna reformer – i enlighet med övergångsbudgetens principer. Vi
            trodde nog att fler skulle resonera så efter de partiöverskridande
            samtalen, där vi var överens.
          </note>
          <note>
            Nu sägs det att riksdagen inte är en övergångsriksdag, och det
            stämmer ju. Vi är en vald församling, och en av våra viktigaste
            uppgifter är att utse en statsminister. Efter drygt 100 dagar
            har vi ännu inte nått dithän.
          </note>
          <note>
            Fru talman! En övergångsbudget är ingen kul läsning. Det handlar
            verkligen bara om det mest nödvändiga som krävs för att ett land
            ska kunna fortsätta regeras utan större katastrofer längs vägen.
            Den är väl beredd men innehåller varken vallöften eller välbehövliga
            reformer.
          </note>
          <note>
            För de flesta som har följt debatterna i höst är det ingen hemlighet
            att vi socialdemokrater skulle ha velat göra mer och annat som
            inte ryms eller tillåts i en övergångsbudget. Under den förra
            mandatperioden påbörjade vi en resa där jämlikhet är ett genomgående
            tema. Om inte alla människor får ta del av ett samhälles framsteg
            tror vi inte heller att samhället kan anses ha gjort framsteg.
          </note>
          <note>
            Därför kan man se att de grupper som framför allt lyftes fram
            med en socialdemokratiskt ledd regering var de som annars trycks
            tillbaka: personer med låga inkomster, kvinnor och barnfamiljer.
            Vi tror på en generell välfärd där vi alla bidrar med det vi kan
            och även får ta del av det vi behöver. I detta ingår en väl utbyggd
            föräldraförsäkring, icke behovsprövade barnbidrag och möjligheter
            för individer att forma sin egen framtid och tillvaro efter de
            drömmar de har – inte efter storleken på släktingarnas plånbok.
          </note>
          <note>
            Fru talman! Antalet semesterdagar per år regleras genom semesterlagen.
            Lagen säger att den som är heltidsanställd har rätt till 25 dagar
            per år, och med kollektivavtal kan man få ytterligare några dagar.
            Samtidigt har barn betydligt fler dagar borta från skola och förskola
            än så per år. Det är lite svårt att få ihop den ekvationen, speciellt
            för ensamstående föräldrar. Därför lanserade vi socialdemokrater
            i somras det vi kallar en familjevecka. Det är ytterligare dagar
            som kan tas ut av föräldrarna för att täcka upp vid oplanerad
            ledighet, till exempel studiedagar.
          </note>
          <note>
            Precis som den övriga föräldraförsäkringen ger detta barnen tillgång
            till sina föräldrar – men också det motsatta. Sverige toppar världsligan
            över länder att växa upp i som barn, och där har vår familjepolitik
            spelat en stor roll. Med trygga barn skapar vi trygga vuxna och
            ett samhälle där vi tar hand om varandra.
          </note>
          <note>
            Fru talman! Vi fick tyvärr inte möjlighet att införa vår familjevecka
            den här hösten. Jag hoppas förstås att vi ska få en ny chans så
            fort som möjligt. Ska vi fortsätta vara bäst i klassen när det
            gäller barns uppväxtvillkor krävs en socialdemokratiskt ledd regering.
          </note>
          <note>
            Jag vill avslutningsvis passa på att tacka fru talmannen, kammarkansliet,
            kanslipersonalen och de övriga ledamöterna i utskottet för en
            intressant – måste jag ändå säga – höst. Jag önskar er alla en
            riktigt skön jul och ett gott nytt år!
          </note>
          <note>
            (Applåder)
          </note>
          <note type="speaker">
            Anf. 22 LINDA LINDBERG (SD):
          </note>
          <note>
            Fru talman! För Sverigedemokraterna är familjen en av de centrala
            och viktigaste byggstenarna i det svenska samhället. Vår utgångspunkt
            är alltid att barnets bästa ska beaktas i alla situationer inom
            familjepolitikens område.
          </note>
          <note>
            Vi lägger stor vikt vid att vi politiker ger familjerna ett flexibelt
            utrym ­ me till att själva göra val utifrån sina förutsättningar
            och ställer oss kritiska till incitament som kvoterar eller begränsar
            familjers valmöjligheter. Efter ­ som varje familj har sina unika
            förutsättningar bör vi också utgå från ett pragmatiskt och enkelt
            synsätt utan att för den skull tappa fokus på barnet, som ju till
            syvende och sist är det centrala i vår familjepolitik.
          </note>
          <note>
            Vi välkomnar att fler partier nu ställer sig alltmer kritiska
            till kvotering, och vi välkomnar det beslut som nyligen togs av
            kammaren om att inte inrätta ytterligare en pappamånad.
          </note>
          <note>
            Vi menar att tvingande incitament som kvotering, vilket en del
            partier vurmar starkt för, inte är rätt väg att gå. En Sifoundersökning
            som gjorts på uppdrag av Familjen Först visar att 76 procent av
            de tillfrågade föräldrarna svarar att familjen själv ska bestämma.
            Det finns flera liknande undersökningar med samma resultat. Detta
            speglar sig också i vardagen ute bland familjerna.
          </note>
          <note>
            Vi ser exempel på familjer där barn på grund av just dessa tvinga
            n de dagar har färre dagar hemma och med andra ord lämnas tidigare
            på förskola. Dagarna brinner helt enkelt inne, då den andra föräldern
            av olika anledningar inte har haft möjlighet att ta ledigt även
            om en önskan har funnits. Inte minst ser vi detta bland egenföretagare,
            som drabbats hårt.
          </note>
          <note>
            Vi ser också familjer som drabbas. Det ekonomiska handlingsutrymmet
            kan där försämras betydligt beroende på vem som är hemma, exempelvis
            i de fall där en förälder är arbetslös och den andra förvärvsarbetar.
          </note>
          <note>
            Vi förstår att familjer ser till sin familjs bästa och att alternativ
            vägs noga för att de ska få en så bra vardag som möjligt. Man
            kanske till och med kan vara hemma lite längre med sina barn beroende
            på vem som är föräldraledig. Jag menar att föräldraskapet är ett
            lagarbete där båda bidrar på bästa sätt till att få ihop vardagen.
          </note>
          <note>
            Samtidigt noterar vi de rödgrönas iver att se mamman som ett
            offer i rollen som just mamma och att med politiska poäng få det
            till att vara något dåligt att vara hemma i stället för något
            som är privilegierande. Man glömmer att se det hela ur ett opolitiskt
            vardagsperspektiv, och önskan att peta och styra i familjers privatliv
            kan inte bli tydligare.
          </note>
          <note>
            Fru talman! Däremot menar vi sverigedemokrater att statusen i
            att ta ansvar och att vara med sina barn ska stärkas, givetvis
            oavsett vem det är som tar ansvaret. Att arbeta är viktigt, och
            att vi får en jämställd inkomst och – inte minst – pension är
            oerhört viktigt. Men samtidigt är det betydelsefulla år av barnens
            liv som många i dag stressar sig igenom på grund av oro för att
            gå miste om inkomst och karriär.
          </note>
          <note>
            Här bör vi få in ett annat tänk, så att familjeliv och yrkesliv
            går att kombinera på ett bättre sätt än i dag och så att vi i
            större utsträckning får välmående och balanserade familjer. Det
            är i dag alldeles för många föräldrar som hamnar i utbrändhet
            och stress. Vi behöver helt enkelt sända ut andra signaler.
          </note>
          <note>
            Att göra det lättare för familjerna att fördela föräldradagarna
            utan att det spelar någon större roll rent ekonomiskt är nog bättre
            än att kvotera. Vi föreslår att taket i föräldraförsäkringen höjs
            från tio till tolv prisbasbelopp samt att ersättningen höjs från
            80 till 85 procent. Det gör att vi sänker inkomstbortfallet. Föräldern
            med högre inkomst ska kunna vara hemma utan att det påverkar familjernas
            ekonomi i lika stor utsträckning som det gör i dag. De ekonomiska
            förutsättningarna borde inte styra vem som är hemma. Det är i
            stället här krutet ska läggas för att öka möjligheten för föräldrar
            att vara hemma på samma premisser.
          </note>
          <note>
            Vi vet också att framför allt låginkomsttagare och ensamstående
            har en ekonomiskt tuff situation som föräldrar. Där är bidragen
            en betydande del av den disponibla inkomsten.
          </note>
          <note>
            Med det som bakgrund vill vi genomföra vissa förändringar. Vi
            avser att få till ett mer behovsprövat system, där bostadsbidraget
            stärks i stället för generella bidrag som barnbidrag . Barnbidraget
            är en bra reform som vi tycker om, men frågan är om det riktar
            sig rätt när det till fullo är ett generellt bidrag.
          </note>
          <note>
            Därför väljer vi att sänka flerbarnstillägget, som ökar kraftigt
            framför allt efter barn tre, samt att använda den senaste höjningen
            av barnbidraget på 200 kronor till att i stället satsa dessa pengar
            på att höja bostadsbidraget. Det gör att de ekonomiskt svagaste
            får det stöd som behövs, som vi också beskriver i RUT 2018: 1184
            . Det kan inte ha varit meningen från början att barnbidraget
            och flerbarnstillägget i vissa hushåll sparas på hög medan andra
            familjer i bästa fall lever på det ekonomiska målsnöret varje
            månad.
          </note>
          <note>
            Vi föreslår också att inrätta ett förstföderskebidrag, som är
            ett engångsbelopp som kan sökas som stöd till inköp av exempelvis
            bilbarnstol eller vagn. Vi vet att det är stora kostnader i samband
            med första barnet och att framför allt vagn och bilbarnstol är
            nödvändiga produkter, inte minst ur ett säkerhetsperspektiv.
          </note>
          <note>
            Sverigedemokraterna vill också med vår familjepolitik att föräldrarna
            ska ges förutsättningar att vara lika delaktiga redan från graviditetens
            start. Därför satsar vi på att ge båda föräldrarna ekonomisk möjlighet
            till ledighet från jobb för att vara med på mödravårdsbesök redan
            från graviditetens start. Det är viktigt att denna möjlighet finns.
            Det är betydelsefulla ultra ­ ljudsundersökningar som görs under
            den första och andra trimestern av graviditeten, och vi ser i
            dag inte att man ger något ekonomiskt stöd åt den andra föräldern
            att delta vid dessa.
          </note>
          <note>
            För att ytterligare förbättra förutsättningarna för våra blivande
            föräldrar vill vi göra det lättare för mamman att bli beviljad
            graviditetspenning, den före detta havandeskapspenningen. Regelverket
            kring graviditetspengen behöver ses över, så att den som har ett
            fysiskt ansträngande arbete också får detta beviljat. Som det
            är nu är det svårt att få det beviljat, vilket leder till att
            ett flertal kvinnor jobbar höggravida med besvär och krämpor och
            ofta med fysiskt ansträngande arbetsuppgifter. Det är inte rimligt.
          </note>
          <note>
            I kombination med en översyn vill vi också införa tio graviditetsdagar,
            som kan tas ut en månad före beräknad förlossning, för att skapa
            de bästa förutsättningarna, med chans till förberedelser, lugn
            och harmoni inför förlossningen. Dessa dagar ska vara ovillkorade
            och betalas ut som en tillfällig föräldrapenning. Det leder också
            till att merparten av föräldradagarna finns kvar till den tid
            de är tänkta för: efter att barnet är fött.
          </note>
          <note>
            Fru talman! Slutligen har vi från Sverigedemokraterna ingen reserva
            ­ tion att yrka bifall till, då vår rambudget var större än den
            som beslutades om. Däremot ber jag att få hänvisa till vårt särskilda
            yttrande.
          </note>
          <note>
            (Applåder)
          </note>
          <note type="speaker">
            Anf. 23 EMILIA TÖYRÄ (S) replik:
          </note>
          <note>
            Fru talman! Tack, Linda Lindberg, för möjligheten att få ställa
            en eller flera frågor – vi får se vad tiden räcker till!
          </note>
          <note>
            Först det uppenbara: Sverigedemokraterna har, som ledamoten nämn
            ­ de i sitt anförande, valt att rösta på en ram som ligger betydligt
            lägre än det Sverigedemokraterna ville göra enligt sin budgetmotion.
            Jag tycker att detta rimmar lite illa med de ambitioner man säger
            sig ha.
          </note>
          <note>
            För det andra talade ledamoten i sitt anförande om att föräldraförsäkringen
            är en privat angelägenhet och ingenting som berör politiken. Då
            är det märkligt att det är politiska beslut som ligger bakom hur
            föräldraförsäkringen ska se ut.
          </note>
          <note>
            Jag och Socialdemokraterna tycker att samhällets resurser ska
            användas till det samhället mår bäst av. Vi tror att ett jämställt
            samhälle är bättre än ett ojämställt. Vi kan också se att det
            som ger bäst effekt är ett jämställt uttag i föräldraförsäkringen.
          </note>
          <note>
            Man talar om olika grundnivåer som att detta skulle vara det
            som är avgörande för hur människor väljer att ta ut föräldraförsäkringen
            – för om det är kvinnor eller män som tar ut huvuddelen. Men vi
            kan se att detta inte har någon större effekt. De som är bättre
            på att ta ut föräldraförsäkringen jämställt är nämligen inte låginkomsttagare
            utan snarare höginkomsttagare, och detta gäller speciellt där
            kvinnan är höginkomsttagare.
          </note>
          <note>
            Frågan framför allt till ledamoten Linda Lindberg är: Varför
            valde Sverigedemokraterna att rösta på en lägre ram som omöjliggör
            de satsningar ni säger er vilja göra på det här området?
          </note>
          <note type="speaker">
            Anf. 24 LINDA LINDBERG (SD) replik:
          </note>
          <note>
            Fru talman! Givetvis valde vi att stödja vår egen budget. När
            den föll tog vi ett helhetsgrepp på frågan. Därför blev vårt beslut
            att rösta på M:s och KD:s budget, som vi överlag ser som ett bättre
            alternativ än den som låg för beslut.
          </note>
          <note>
            Det var väldigt många frågor. Vi från Sverigedemokraterna är
            övertygade om att de kvoterade dagarna inte är rätt väg att gå,
            utan familjerna ska själva kunna besluta och styra över sin vardag.
            Givetvis är det politikens roll att föra en politik som ger valmöjligheter
            för individen, så det är klart att det är kopplat till politik.
            Men det är inte vår uppgift att vara inne och peta och styra i
            familjers vardag.
          </note>
          <note type="speaker">
            Anf. 25 EMILIA TÖYRÄ (S) replik:
          </note>
          <note>
            Fru talman! Inte heller Socialdemok raterna vill styra över hur
            föräldrar väljer att ta ut sina dagar . Om man vill vara hemma
            med sina barn eller inte får man styra som man vill. Däremot kanske
            inte samhället ska vara med och ersätta. Vill man vara hemma längre
            tid än föräldraledigheten kan man vara det, men det ska samhället
            inte stötta upp.
          </note>
          <note>
            Sedan vill jag bara ge ett litet tips till Sverigedemokraterna.
            Det är åtta partier i riksdagen, och sju av dem agerar på ett
            visst sätt. Det åttonde väljer att gå emot praxis om och om igen,
            så man kan inte riktigt lita på var Sverigedemokraterna står i
            olika frågor. Som Linda Lindberg sa tidigare valde man först att
            rösta på sitt eget förslag, och sedan röstade man på nästa. Det
            är tvärtemot vad alla andra partier väljer att göra, vilket jag
            personligen tycker är lite knepigt.
          </note>
          <note type="speaker">
            Anf. 26 LINDA LINDBERG (SD) replik:
          </note>
          <note>
            Fru talman! Jag kan förstå att Emilia Töyrä tycker att det är
            knepigt. Men hade vi valt att lägga vår röst på Socialdemokraternas
            budget kanske det inte hade varit lika knepigt.
          </note>
          <note>
            Du står här, Emilia, och menar att ni inte vill vara inne och
            peta i familjers vardag, men det är egentligen precis det ni gör
            när vi väljer att ändå stå fast vid att föreslå fler kvoterade
            dagar.
          </note>
          <note type="speaker">
            Anf. 27 SOLVEIG ZANDER (C):
          </note>
          <note>
            Fru talman! Jag börjar som jag började mitt förra anförande med
            att säga att i det första steget i budgetprocessen har man beslutat
            om en annan utgiftsram än den som Centerpartiet har föreslagit.
            Därför kommer vi att avstå från att rösta också om beslutet på
            det här området som handlar om familjer och barn.
          </note>
          <note>
            Centerpartiets budgetalternativ behöver ses i sin helhet och
            inte i små delar, som det innebär när vi behandlar budgeten utifrån
            områden. Därför menar vi att man inte kan bryta ut ett område,
            utan man ska se vår budget som en helhet. Om man vill ta del av
            innehållet i vår budget ska man titta i partimotionen 2018/19:2610.
            Där konstaterar vi från Centerpartiet att det behövs en hel del
            förslag och reformer i Sverige för att medverka till att även
            det som gäller familjer och barn ska bli betydligt bättre. Det
            innebär att vi helt enkelt i detta sammanhang också vill satsa
            på arbetsmarknaden och möjligheten att komma ut på arbetsmarknaden,
            för det är viktigt för alla, inte minst för föräldrar.
          </note>
          <note>
            Ett av problemen i budgeten är att man inte har satsat tillräckligt
            mycket på detta. Därför menar vi att det är viktigt att vi satsar
            på att föräldraförsäkringen blir lika jämlik och ger samma möjligheter
            att använda för företagare. Vi vet att det är knepigt för företagare
            när det gäller att kunna använda sig av föräldraförsäkringen.
            Därför vill vi se en bättre föräldraförsäkring anpassad till företagare,
            för det är ju företagarna som skapar jobben. Det innebär att deras
            trygghetssystem måste anpassas till deras förhållanden. I integrationens
            fotspår är det ju viktigt att vi får fler företag och därmed möjligheter
            för fler föräldrar att komma ut på arbetsmarknaden.
          </note>
          <note>
            Ur jämställdhetssynpunkt, fru talman, är det viktigt att föräldraledigheten
            – och hur man delar den – b lir mer jämställd och, skulle jag
            vilja säga, helt jämställd. Därför är det viktigt att satsa på
            rätt saker. Då gäller det att ge morötter. Från Centerpartiets
            sida vill vi se en höjning av jämställdhetsbonusen som en större
            morot för föräldrar att dela lika när man har olika inkomster.
            Det är också viktigt att se över pensionsrätterna så att de delas
            mellan föräldrarna under småbarnsåren.
          </note>
          <note>
            En följd av detta är att Centerpartiet menar att det är otroligt
            viktigt att Pensionsmyndigheten, som vi talade om i den förra
            debatten, får en möjlighet att samverka med berörda parter som
            föräldrar kommer i kontakt med – till exempel mödravården, Försäkringskassan,
            Skatteverket, banker, skola och så vidare – så att de kan informera
            om vad det betyder om man inte har ett jämställt uttag av föräldraförsäkringen.
            Vi vet ju att livsinkomsten och den kommande pensionen hör ihop.
            Därför är det viktigt att man får information om det under livets
            gång och när man gör olika ställningstaganden.
          </note>
          <note>
            Den svenska föräldraförsäkringen är ju världens generösaste.
            Det vet vi, och det är vi stolta över i Sverige. Därmed skulle
            vi kunna nöja oss, men icke, för från Centerpartiets sida tycker
            vi att det finns många saker att förändra och förbättra. Jag vill
            nämna en liten detalj i föräldraförsäkringen i dag, nämligen att
            man får göra olika uttag under olika tider under föräldraledigheten
            av garantidagar, lägstanivådagar och vanliga dagar – sådant som
            är svårt för föräldrarna att känna till. Därmed skapas ett ojämlikt
            uttag från föräldraförsäkringen.
          </note>
          <note>
            I vår partimotion, fru talman, beskriver vi inriktningen på Centerpartiets
            föräldrapolitik. Vi menar att den kommande regeringen, som inte
            ska ha en övergångsbudget, bör klargöra vad vi i Centerpartiet
            har för avsikt att göra i de här frågorna. Som jag sa tidigare
            lovar jag att återkomma med detaljerna i det sammanhanget.
          </note>
          <note>
            Innan jag avslutar, fru talman, vill jag vända mig till tjänstemännen
            här i riksdagen och tacka för deras arbete under bråda dagar och
            nätter som har möjliggjort för oss att avsluta den här riksdagsterminen
            på ett bra sätt med debatter som vi nu har haft. Vi vet alla hur
            oerhört mycket ni har arbetat och att det har varit mycket oregelbundna
            arbetstider.
          </note>
          <note>
            Med detta vill jag önska er alla en god jul och ett gott nytt
            år. Det är ni väl förtjänta av.
          </note>
          <note>
            (Applåder)
          </note>
          <note type="speaker">
            Anf. 28 NOOSHI DADGOSTAR (V):
          </note>
          <note>
            Fru talman! För första gången i vårt lands historia skulle en
            opolitisk övergångsbudget hanteras. Anledningen till det är att
            riksdagspartierna ännu inte lyckats lösa regeringsfrågan, och
            Sverige har därför en övergångsregering. Vänsterpartiet har inte
            lagt fram en egen budget eftersom det inte finns någon regering
            att opponera sig mot.
          </note>
          <note>
            Sju partier i Sveriges riksdag var överens om de principer som
            en övergångsbudget skulle bygga på. De borgerliga partierna krävde
            att vissa saker inte skulle finnas med i övergångsbudgeten medan
            andra kunde få finnas. Vi var alla överens om dessa principer.
            De borgerliga partierna har alltså själva deltagit i denna process,
            bakbundit regeringen och sedan lagt fram egna budgetmotioner.
          </note>
          <note>
            Jag menar att detta är ganska anmärkningsvärt. En budgetmotion
            kan absolut gå igenom riksdagen; det har hänt tidigare. Men då
            måste man själv ha kapacitet att regera. Väljarna måste kunna
            utkräva ansvar av politikerna. Men ytterkantshögern har blivit
            bortröstad som regeringsbildare och kan inte regera. Ändå har
            de bakvägen kuppat igenom sin politik. En övergångsregering är
            förbjuden att utlysa nyval, vilket man gjorde sist.
          </note>
          <note>
            Jag menar att detta är problematiskt och att vissa partier saknar
            respekt för demokratins spelregler. Det är oseriöst och gör att
            människor tappar förtroendet för politiken.
          </note>
          <note>
            Det är därutöver ett stort svek att Centerpartiet och Liberalerna
            lät den blåbruna budgeten gå igenom. Bryr sig dessa partier inte
            om de människor som känner rasismen inpå bara kroppen? Den som
            röstade på Centerpartiet eller Liberalerna för att de skulle stå
            upp mot rasisterna gapar nog nu över dessa partiers agerande i
            kammaren. Det verkar som att det för dessa partier trots allt
            var viktigare att sänka skatten för högavlönade, att dra ned på
            insatser för arbetssökande, att slakta miljöbudgeten och att skattefinansiera
            trädgårdsmästare i rika hushåll än att försvara demokratin.
          </note>
          <note>
            Den blåbruna ytterkantsbudgeten är en ordentlig nedskärningsbudget.
            20 miljarder ska skäras i vår välfärd. Det innebär att lärarna
            kommer att få mindre tid med eleverna, att det kommer att ta längre
            tid på akuten och att storleken på barngrupperna på förskolan
            kommer att växa ytterligare.
          </note>
          <note>
            För att kunna ha familj krävs en stark välfärd med välfungerande
            förskolor som det går att ha barnen på utan dåligt samvete och
            en äldreomsorg som fungerar och är professionell.
          </note>
          <note>
            När de blåbruna nu skär ned på välfärden är det ofta kvinnorna
            som får betala. De får göra fler människors arbete, springa i
            korridorerna och gå ned i arbetstid för att det blir omöjligt
            att orka med stressen eller för att täcka upp för en förskola
            eller en äldreomsorg som inte fungerar. Det är riksdagens blåbruna
            partier som ger oss kvinnor smärtan i våra axlar och stressen
            i våra blickar.
          </note>
          <note>
            Jag har tittat igenom de olika partiernas budgetar. I Sverigedemokraternas
            budget får den rikaste tiondelen dubbelt som mycket som den fattigaste.
            Moderaterna är värre; här får den rikaste tiondelen tre gånger
            så mycket som den fattigaste. Men, mina vänner, Liberalerna slår
            alla rekord genom att ge den rikaste tiondelen så mycket i ökade
            inkomster att det blir mer än för hela den övriga befolkningen
            sammantaget. Män får dubbelt så mycket som kvinnor.
          </note>
          <note>
            Dessa partier vill att de ekonomiska klyftorna ska öka och att
            vi ska ha riktigt fattiga och riktigt rika i samhället. Det är
            ett slags medeltida syn på människor och samhälle.
          </note>
          <note>
            Under förra mandatperioden lyckades Vänsterpartiet se till att
            underhållsstödet för ensamstående höjdes tre gånger om. Vi höjde
            bostadsbidraget för första gången på åratal. Vi gjorde stora satsningar
            för att få mindre barngrupper på förskolan. Vi fick igenom satsningar
            på förlossningsvården och på att minska förlossningsskadorna.
            Vi var med och höjde barnbidraget, flerbarnstillägget och studiebidraget.
          </note>
          <note>
            Familjepolitiken ska bidra till en god ekonomisk levnadsstandard
            för alla barnfamiljer och minska skillnaderna i de ekonomiska
            villkoren mellan hushåll med och utan barn. Den ska bidra till
            ett jämställt föräldraskap. Låt mig nämna att Kristdemokraternas
            bidrag till detta är att höja avgifterna till förskolan.
          </note>
          <note>
            Vart tionde barn ser pappa slå mamma hemma. Trots att många kvinnor
            och tjejer i dag känner rädsla för sexuellt våld när de går hem
            på kvällen eller går över torget efter en utekväll är hemmet de
            facto den farligaste platsen för kvinnor.
          </note>
          <note>
            Vi har det senaste året fått höra en störtflod av berättelser
            under #metoo om hur den dåliga kvinnosynen också finns bland chefer,
            kollegor, kunder och konsulter. Det är förnedrande, integritetskränkande
            och ibland väldigt traumatiska barndomsminnen som har återberättats.
          </note>
          <note>
            Vi behöver göra allt vi kan för att jämna ut dessa maktrelationer
            och stoppa, förhindra och motverka fysisk och psykiskt våld riktat
            mot barn och kvinnor. Vi ska kunna känna oss trygga hemma, på
            jobbet och ute på gatan.
          </note>
          <note>
            Det är då en käftsmäll mot alla kvinnor att Moderaterna, Kristdemokraterna
            och Sverigedemokraterna lägger ned den myndighet som ska arbeta
            med just detta. När kvinnor äntligen vågar berätta svarar Moderaterna,
            Kristdemokraterna och Sverigedemokraterna med att förminska och
            osynliggöra oss och inte värdesätta det arbete som många kvinnorörelser
            gjort för att bygga upp ett samordnat och kraftfullt arbete för
            ökad jämställdhet.
          </note>
          <note>
            Det är som åklagaren vid Riksenheten mot internationell och organiserad
            brottslighet säger: Att lägga ned Jämställdhetsmyndigheten är
            ett väldigt bra förslag – för sexköpare, människohandlare, grova
            kopplare och personer som exploaterar tiggare.
          </note>
          <note>
            Den blåbruna budgeten innebär att ingen nu har ansvar för detta
            arbete. Resultatet blir att fler kvinnor kommer att bli utsatta
            för våld och övergrepp. Jag tror inte det är många kvinnor som
            i dag tackar Moderaterna, Kristdemokraterna eller Sverigedemokraterna
            för det.
          </note>
          <note>
            Vi kommer att ändra på denna inriktning. Vi är många människor
            som tycker att arbetet mot våld och för jämställdhet inte är något
            som ska nonchaleras.
          </note>
          <note>
            Sverigedemokraterna, Kristdemokraterna och Moderaterna visar
            åter vilka gammalmodiga partier de är, som lever kvar i ett slags
            patriarkal medeltid. Men deras tid är nog snart förbi.
          </note>
          <note>
            Fru talman! Med det vill jag hänvisa till vårt särskilda yttrande.
          </note>
          <note>
            (Applåder)
          </note>
          <note type="speaker">
            Anf. 29 SOLVEIG ZANDER (C) replik:
          </note>
          <note>
            Fru talman! Vi hörde från Vänsterpartiet i ett tidigare replikskifte
            att Centerpartiet ljög om hur det tagit ställning i budgetdebatten.
            Låt mig vara ytterst tydlig med att Centerpartiet inte ljuger.
          </note>
          <note>
            Eftersom vi har en övergångsbudget innebär det, vilket jag sa
            för några minuter sedan, att när Sverige får en regering som lägger
            fram en riktig budget kommer vi också att lägga fram ett budgetförslag
            som innehåller våra punkter i budgeten.
          </note>
          <note>
            När jag lyssnar på Vänsterpartiet hör jag till min förvåning
            inget om några satsningar på möjligheterna till arbete. Ni talar
            inget om hur man ska möjliggöra för föräldrar att arbeta mer.
            Då blir min fråga givetvis: Hur kan man höja ersättningsnivå efter
            ersättningsnivå utan att medverka till att vi också får fler arbetstillfällen
            och fler som kommer ut i arbete? Det är ju företag och arbete
            som ger inkomster till samhället som kan satsas på förbättringar.
            Men Vänsterpartiet säger inte ett ord om hur man ska möjliggöra
            för fler företagare och fler arbetstillfällen. Jag undrar varför.
          </note>
          <note type="speaker">
            Anf. 30 NOOSHI DADGOSTAR (V) replik:
          </note>
          <note>
            Fru talman! Jag tackar Solveig Zander för frågan.
          </note>
          <note>
            Återigen: Det är inte mig Solveig Zander behöver stå till svars
            inför, utan svenska folket. I valrörelsen sa Centerpartiet: Vi
            kommer aldrig att släppa fram en politik som är beroende av Sverigedemokraterna.
            Men det är precis det som Centerpartiet har gjort. Det var därmed
            inte sanning att man tänkte göra allting för att förhindra en
            politik som byggde på sverigedemokratiska mandat. Det var uppenbarligen
            viktigare med andra frågor: att undandra pengar från välfärden,
            att se till att Arbetsförmedlingen fick mindre resurser och allt
            det andra som finns i den här katastrofbudgeten, till exempel
            att Jämställdhetsmyndigheten måste läggas ned.
          </note>
          <note>
            Jag menar att detta är mycket allvarligt och att Centerpartiet
            inte har stått vid sitt ord. Jag tror att alla som tittar på den
            här debatten kan instämma i det. Att lägga ned sina röster är
            detsamma som att släppa fram en politik, men det förstår uppenbarligen
            inte Solveig Zander.
          </note>
          <note>
            Jag talade ganska mycket och länge om hur vi tillsammans bygger
            ett samhälle som gör att människor kan arbeta. Människor ska tryggt
            kunna ha sina barn på förskolan för att kunna arbeta de timmar
            som behövs för att försörja sig. Vi behöver ha en stark äldreomsorg
            för att kvinnor inte ska behöva känna att de måste ta hand om
            mormor och farmor, för det innebär att man måste gå ned i arbetstid.
            För detta krävs det kraftfulla insatser och investeringar i att
            utbilda människor och i välfärden. På båda dessa områden innebär
            både Centerpartiets budget och den blåbruna budgeten enorma nedskärningar.
            Det innebär att många människor förpassas till hemmet. Det är
            er politik.
          </note>
          <note type="speaker">
            Anf. 31 SOLVEIG ZANDER (C) replik:
          </note>
          <note>
            Fru talman! Att satsa kraftfullt på samhället och på möjligheter
            för föräldrar handlar inte om att det kommer att regna pengar
            från himlen, utan pengar till välfärden och till samhällets utveckling
            kommer från att personer arbetar och att vi har företag i det
            här landet som medverkar till att Sverige kan utvecklas. En viktig
            sak som jag presenterade är att vi vill göra en mer jämlik föräldraförsäkring
            för företagare. Men att vi får fler företagare är tydligen ingenting
            som Vänsterpartiet vill bidra till.
          </note>
          <note>
            Vad gäller budgeten har vi sagt att vi avstår. Vi har röstat
            gult. Hade vi röstat grönt hade det blivit en budget, hade vi
            röstat rött – nej – hade det blivit en annan budget. Vi avstod.
          </note>
          <note>
            Och Centerpartiet ljuger inte.
          </note>
          <note type="speaker">
            Anf. 32 NOOSHI DADGOSTAR (V) replik:
          </note>
          <note>
            Fru talman! Jag tror att alla vid det här laget förstår vad det
            är som har hänt. Centerpartiet har lagt ned sina röster, och därför
            har den sverigedemokratiska budgeten gått igenom. Det är det som
            har hänt.
          </note>
          <note>
            De som får ett pengaregn över sig utan att arbeta en enda minut
            till är ju landets miljonärer. Det är de som nu får enorma skattesänkningar
            utan att lyfta ett enda finger. Min uppfattning är att vi skulle
            ha investerat detta i utbildning och i fler anställda i våra förskolor
            och vår äldreomsorg. Det skulle ha skapat fler arbetstillfällen,
            fler människor som arbetar och dessutom fler arbetade timmar.
            Nu är det en massa människor som inte behöver pengarna och inte
            kommer att arbeta en sekund till som får en mängd skattesänkningar
            som är helt omotiverade. Jag tycker att det är kortsiktig politik.
            Det skapar ekonomiska klyftor, och det gör att många människor
            inte kan delta i arbetslivet.
          </note>
          <note type="speaker">
            Anf. 33 EMMA CARLSSON LÖFDAHL (L) replik:
          </note>
          <note>
            Fru talman! När jag gick hit i dag trodde jag att vi skulle debattera
            ekonomisk trygghet för föräldrar och barn. Jag känner att den
            här debatten tar en helt annan vändning. Vi pratar om saker som
            tillhör andra utskott. Men jag kan inte låta bli att gå upp och
            bemöta det vi hörde tidigare. Det stämmer – vi liberaler vill
            att det ska löna sig både att utbilda sig och att arbeta. Vi vill
            att det ska vara möjligt att utbilda sig inom de så kallade kvinnodominerade
            yrkena. Vi vill att man ska kunna läsa från undersköterska till
            sjuksköterska eller från barnsköterska till förskollärare och
            att det ska löna sig. Man kommer att ta studielån, och man kommer
            sedan, som det ser ut i dag, att få högre lön på grund av den
            statliga skatten. Det är det vi vill förändra. Jag kan inte se
            vad som är problemet i det.
          </note>
          <note type="speaker">
            Anf. 34 NOOSHI DADGOSTAR (V) replik:
          </note>
          <note>
            Fru talman! Jag tackar Emma Carlsson Löfdahl för hennes replik.
            Liberalernas budget innebär att de tio rikaste procenten i Sverige
            får lika mycket i ökade inkomster som hela den övriga befolkningen
            sammantaget och dubbelt så mycket som kvinnor. Det är en medeltida
            syn på samhället att de rikaste ska bli ännu rikare, enormt mycket
            rikare, och att män ska ha mycket mer pengar och makt än kvinnor.
            Det passar sig inte för ett liberalt parti, tycker jag.
          </note>
          <note>
            Det är kvinnor som arbetar i den offentliga sektorn. Hela deras
            lön är finansierad av skatten. Sänker man skatten ger man pengar
            från den offent ­ liga sektorn till den privata. Då sänker man
            resurserna för att ge lön till fler barnmorskor, undersköterskor
            och barnskötare. Då måste man också ge ­ nomföra nedskärningar,
            och det är ju det som har hänt i Sverige de senaste åren. Vi skulle
            behöva 50 miljarder mer i pengar de kommande åren bara för att
            upprätthålla den kvalitet och nivå vi har i dag, säger Sveriges
            Kom ­ muner och Landsting.
          </note>
          <note>
            Det som Liberalerna då gör är att släppa igenom en budget där
            man gör helt enorma nedskärningar. Jag försvarar den svenska modellen,
            med ett utjämnande och kraftfullt välfärdssystem där det är hög
            sysselsättning för kvinnor och där vi kan skapa jämställda relationer.
            Men om man skär ned så mycket, privatiserar bort så mycket, tar
            bort alla utbildningsinsatser från Arbetsförmedlingen och lägger
            ned Jämställdhetsmyndigheten är vi ju tillbaka i 30-talets Sverige.
            Då undrar jag: Är det detta som är Liberalernas melodi nu?
          </note>
          <note type="speaker">
            Anf. 35 EMMA CARLSSON LÖFDAHL (L) replik:
          </note>
          <note>
            Fru talman! Jag trodde som sagt att vi diskuterade ekonomisk
            trygghet för föräldrar och barn. Men vi hamnar på väldigt många
            andra ställen i debatten.
          </note>
          <note>
            Vad jag ser tydligt i den här debatten är att vi skiljer oss
            väldigt starkt ideologiskt. Vi vill att det ska löna sig att utbilda
            sig och arbeta. Vi vill att fler ska komma i arbete; på så sätt
            får vi större skatteintäkter. Vi liberaler vill bekämpa fattigdom
            men inte rikedom, och det är det som skiljer oss åt. Ni i Vänsterpartiet
            vill bekämpa rikedom och vill att alla ska vara lika fattiga.
          </note>
          <note type="speaker">
            Anf. 36 NOOSHI DADGOSTAR (V) replik:
          </note>
          <note>
            Fru talman! Man ger inte fler människor arbete om man så drakoniskt
            gör nedskärningar i de utbildningsinsatser som arbetslösa ska
            få via Arbetsförmedlingen. Om man gör så stora nedskärningar att
            man inte kan göra satsningar på mer utbildning, så att människor
            kan matchas till jobben, och om man inte vill ha en kraftfull
            välfärd, så att föräldrar kan arbeta och så att vi har förskola
            och äldreomsorg som fungerar, då får man en minskad sysselsättning.
            Det är bara att gå ut i världen och titta på de länder som saknar
            välfärd. De har inte särskilt hög sysselsättning. Där är det inte
            många kvinnor som arbetar. Det är detta som är dilemmat. Ni vill
            inte investera i människor och i välfärd. Ni säger att människor
            ska arbeta. Men då måste man investera i välfärd och i människor.
          </note>
          <note type="speaker">
            Anf. 37 ANN-SOFIE ALM (M) replik:
          </note>
          <note>
            Fru talman! Jag har begärt replik för att jag är personligen
            förvånad och häpen över den frenesi som Nooshi Dadgostar lägger
            ned på att håna och svartmåla riksdagens beslut. Jag hörde Nooshi
            Dadgostar från talarstolen säga att ytterkantshögern hade kuppats
            bort i statsministeromröstningen. Jag hörde henne säga att Centern
            och Liberalerna röstade på rasisterna. Jag önskar av Nooshi Dadgostar
            en förklaring på den beskrivning av Moderaterna och Kristdemokraterna
            som hon har levererat här i dag. Vi kan börja där.
          </note>
          <note type="speaker">
            Anf. 38 NOOSHI DADGOSTAR (V) replik:
          </note>
          <note>
            Fru talman! Tack, Ann-Sofie Alm, för frågan!
          </note>
          <note>
            Det är inte min oro som jag beskriver. Det är inte vi som sitter
            här som ska vara glada eller ledsna. Det är människor därute som
            är oerhört oroliga för att Moderaterna tillsammans med Kristdemokraterna
            har berett utrym ­ me för ett nationalistiskt fascistiskt parti
            att få stor påverkan på den politiska utvecklingen.
          </note>
          <note>
            Det är inte jag som är oroligast, utan det är många vanliga människor
            utanför Riksdagshuset som jag uppfattar att Ann-Sofie Alm aldrig
            har talat med. Det är så det ser ut i verkligheten. Det är också
            därför jag beskriver den oron från talarstolen. Många människor
            känner det in på bara kroppen. De känner det på arbetsmarknaden
            när de blir diskriminerade, ute på krogen och i förskolan när
            småbarn skriker åt människor med annan hudfärg.
          </note>
          <note>
            Jag menar att det är de anständiga partiernas plikt att stå emot
            detta och inte bereda ett rasistiskt parti möjlighet att påverka
            så mycket i svensk politik. För mig är inte det en icke-fråga
            och någonting som jag säger till Ann-Sofi Alm så att Ann-Sofie
            Alm ska känna på ett eller annat sätt. Jag säger det för att det
            är viktigt på riktigt.
          </note>
          <note>
            Små barn sa till mig i valrörelsen: Är det så att jag nu kommer
            att bli tillbakaskickad till ett land där jag aldrig har varit?
            Vad ska hända med mina föräldrar? Det påverkar familjer och barn
            på riktigt. Jag önskar att Ann-Sofie Alm kunde ta detta på allvar.
          </note>
          <note type="speaker">
            Anf. 39 ANN-SOFIE ALM (M) replik:
          </note>
          <note>
            Fru talman! Jag hör inte den förklaring jag ville ha. Jag hör
            heller inte den ursäkt av Nooshi Dadgostar som jag tycker hade
            varit på sin plats.
          </note>
          <note>
            Däremot ska jag förklara för dig varför det var så viktigt med
            budgetbeslutet i förra veckan. Det är för att över en halv miljon
            människor bor i de bostadsområden som är utsatta. De kan inte
            vänta på att vi bildar en regering. De kan inte vänta på att polisen
            får de resurser som ska vara. Barngrupperna kan inte vänta på
            att bli mindre. Det behövs budget för det. Vi har avsatt 400 miljarder
            för mindre barngrupper.
          </note>
          <note>
            När det gäller Jämställdhetsmyndigheten behöver vi inte en myndighet
            för varje samhällsproblem. Vi behöver lösa problemen. Därför är
            det viktigt att vi har en budget på plats.
          </note>
          <note type="speaker">
            Anf. 40 NOOSHI DADGOSTAR (V) replik:
          </note>
          <note>
            Fru talman! Jag kan tala om för Ann-Sofie Alm att vi som bor
            i till exempel Botkyrka, som jag själv, vi röstar inte på Moderaterna.
            Vi behöver inte fler nedskärningar och skattesänkningar. Vi behöver
            inte 20 miljarder till miljonärerna i Stockholms innerstad. Vi
            behöver satsningar på våra förskolor och i vår äldreomsorg, och
            på våra skolor som inte ger tillräckligt mycket kvalitet till
            våra barn. Det är vad vi behöver. Ann-Sofie Alm behöver inte stå
            här och berätta för mig att deras politik ska stötta upp mitt
            bostadsområde. Ingen av oss har röstat på Ann-Sofie Alms parti.
          </note>
          <note type="speaker">
            Anf. 41 EMMA CARLSSON LÖFDAHL (L):
          </note>
          <note>
            Fru talman! Jag är tacksam för att vi är tillbaka till att diskutera
            det vi kom hit för, trygghet för föräldrar och barn.
          </note>
          <note>
            Vi har en föräldraförsäkring i Sverige som omfattar möjligheter
            för föräldrar att vara hemma i samband med ett barns födelse eller
            adoption. Likaså har man möjlighet att vara hemma från jobbet
            då barnet är sjukt. Det är vad vi i dagligt tal kallar vab, vård
            av barn, men som egentligen heter tillfällig föräldrapenning.
          </note>
          <note>
            Detta är en försäkring som vi ska vara stolta över. När jag träffat
            personer från andra länder och vi börjar jämföra våra olika försäkringar
            i de olika länderna inser man att vi har en otrolig försäkring.
            Men allt kan bli bättre.
          </note>
          <note>
            Familjer kan se ut på väldigt många sätt. Alla ska ha möjlighet
            att kombinera föräldrarollen med förvärvsarbete. Det är viktigt,
            så långt det är möjligt, att båda föräldrarna har möjlighet att
            vara föräldralediga och vara tillsammans med sina barn – både
            för jämställdhetens skull och för att barnen behöver båda sina
            föräldrar och har ett behov av att knyta an till dem båda.
          </note>
          <note>
            Vi liberaler skissar på en omfattande reform av föräldraförsäkringen,
            men den kommer inte att påverka kommande budgetår. Därför ber
            jag att få återkomma till det förslaget längre fram.
          </note>
          <note>
            Vi har i dag barn som lever med kroniska sjukdomar. Det kräver
            många insatser från föräldrarna i form av vård och omsorg för
            att få familjens vardag att fungera. Då dessa barn börjar förskolan
            eller går över till skolan lämnar föräldrarna över det ansvaret
            till pedagogerna i skolan.
          </note>
          <note>
            För att det ska fungera och för att föräldrarna och personalen
            ska känna sig trygga måste föräldrarna berätta för eller undervisa
            personalen i hur den ska hantera de olika situationer som kan
            uppstå. Föräldrar har inte i dag laglig rätt att vara frånvarande
            från sitt arbete för att göra det.
          </note>
          <note>
            De flesta arbetsgivare är lösningsfokuserade, löser det på något
            sätt och låter föräldrarna besöka skolan. Men vi liberaler anser
            inte att det ska vara beroende av vilken arbetsgivare man har.
            Det ska självklart vara en rättighet som alla föräldrar har möjlighet
            att använda sig av. Vi vill att det ska ingå i den tillfälliga
            föräldrapenningen.
          </note>
          <note>
            Detsamma gäller de barn och ungdomar som behöver stöd och hjälp
            från socialtjänsten. Inte heller dessa besök ger rätt till vård
            av barn, eller tillfällig föräldrapenning. Det vill vi också ändra
            på.
          </note>
          <note>
            För de barn som har insatser enligt LSS, lagen om stöd och service
            till vissa funktionshindrade, finns den möjligheten. Där har man
            infört så kallade kontaktdagar. Vi anser att detta måste vara
            möjligt för alla barn, även de som inte har insatser enligt LSS.
          </note>
          <note>
            Vi har många barnfamiljer i vårt land som lever i en ekonomiskt
            utsatt situation. Det gäller särskilt de familjer som består av
            endast en förälder. Vi vill därför höja bostadsbidraget. Vi vill
            göra det med 100 kronor per barn och månad och sänka gränsen för
            inkomster till de nivåer som gällde 2016.
          </note>
          <note>
            På detta sätt riktar vi insatser till de familjer som verkligen
            behöver dem, och vi kan underlätta deras ekonomiska situation
            och vardag.
          </note>
          <note>
            Det finns tillfällen då föräldrar avlider och barn och ungdomar
            mister sin förälder. Då har de möjlighet till det så kallade efterlevnadsstödet
            för att få ekonomisk hjälp till boende, mat och andra utgifter.
            Men för de barn som bor på ett HVB-hem, ett hem för vård och boende,
            eller ett stödboende tillgodoses kostnaderna genom placeringen.
            Vi liberaler anser därför att det inte ska vara möjligt att ha
            ett efterlevnadsstöd när man får detta tillgodosett på helt annat
            sätt.
          </note>
          <note>
            Fru talman! Liberalerna hade en egen budgetmotion och en egen
            mo ­ tion på detta område. Men då dessa föll i en tidigare votering
            i riksdagen hänvisar jag i dag till vårt särskilda yttrande.
          </note>
          <note>
            (Applåder)
          </note>
          <note type="speaker">
            Anf. 42 MARIA FERM (MP):
          </note>
          <note>
            Fru talman! Denna debatt handlar om socialförsäkringsutskottet
            betänkande 3 om utgiftsområde 12 Ekonomisk trygghet för familjer
            och barn.
          </note>
          <note>
            Det finns såklart mycket att säga om detta viktiga politikområde,
            men vi är som bekant mitt uppe i en regeringsbildningsprocess
            och har en särskild situation. Om några minuter får vi reda på
            hur talmannen avser att gå vidare med den kommande tidens diskussion
            om hur Sverige kan få ett stabilt och handlingskraftigt styre.
          </note>
          <note>
            Eftersom Sverige har en övergångsregering har den lagt fram en
            särskild övergångsbudget. Denna budget innehåller inte ny politik,
            utan den är tänkt att fungera som en övergång till dess att en
            ny regering tillträder och kan lägga fram en ändringsbudget med
            den regeringens politik.
          </note>
          <note>
            Som alla vet är det inte övergångsregeringens budgetramar som
            har gått igenom i kammaren, utan det är i stället Moderaternas
            och Kristdemokraterna budgetförslag. Trots att övergångsregeringen
            utifrån förankrade principer har lagt fram en budget under denna
            känsliga och viktiga tid valde Moderaterna och Kristdemokraterna
            att inte invänta regeringsbildningsprocessen utan att i stället
            direkt gå fram med sin politik. Det är en politik som också gick
            igenom med stöd av Sverigedemokraterna.
          </note>
          <note>
            Därmed har vårt förslag till budgetramar fallit. Vi kommer därför
            inte att delta i beslutet utan hänvisar till vårt särskilda yttrande.
          </note>
          <note>
            Jag beklagar att Kristdemokraterna och Moderaterna inte har inväntat
            regeringsbildningen utan i stället har valt att gå fram med denna
            politik, som försämrar Sveriges klimatpolitik och gör det billigare
            att släppa ut i en tid när vi borde göra allt vi kan för att hejda
            klimatförändringarna och lämna efter oss en värld till våra barn
            och barnbarn som inte är förstörd.
          </note>
          <note>
            När det gäller ekonomisk trygghet för familjer och barn, som
            utgiftsområdet handlar om, vill jag passa på att påminna om Kristdemokraternas
            och Moderaternas bryska sätt att klippa i en sammanhållen budget.
          </note>
          <note>
            Ingen tanke tycks ha ägnats åt övergångs- och utfasningsregler.
            Den ekonomiska tryggheten, eller tryggheten över huvud taget för
            många familjer, har genom detta agerande kommit i gungning. Det
            gäller familjer som har lämnat sina sammanhang. Det är familjer
            som har lämnat sina bostäder, barn som har lämnat kompisar och
            skolsammanhang eller familjer som har flyttat när föräldrar till
            exempel har börjat jobba på Jämställdhetsmyndigheten. Det gäller
            alla andra vars jobb med ett penseldrag kommer att försvinna med
            tanke på de nedskärningar som görs utan att en konsekvensbeskrivning
            av jobbens innehåll har gjorts. Det kommer förstås att bli svårare
            att få insatser genom Arbetsförmedlingen när neddragningar görs.
            Listan kan göras lång.
          </note>
          <note>
            Jag kan inte säga annat än att det är djupt oansvarigt. Det är
            nog en och annan förälder som tycker att den extra bonus som det
            sjätte jobbskatteavdraget ger är fullständigt onödig med tanke
            på vad pengarna ger när vi i stället använder dem tillsammans
            till vår tids utmaningar här och nu och i framtiden.
          </note>
          <note>
            Det är ett bedrövligt misstag som görs.
          </note>
          <note>
            (Applåder)
          </note>
          <note type="speaker">
            Anf. 43 ANN-SOFIE ALM (M):
          </note>
          <note>
            Fru talman! Tack så hjärtligt för ordet! I dessa historiska dagar
            när vi firar demokratin känns det extra fantastiskt att få säga
            de orden: Tack för ordet!
          </note>
          <note>
            Trots att regeringsbildningen nu verkar vara lika känslig som
            att få till den allra mest perfekta julknäcken stannar inte världen
            utanför. Det var länge sedan Sverige befann sig i en så orolig
            omvärld som vi gör nu. Det var länge sedan som det mullrade så
            högt ute i landet av missnöje. Osäkerheten inför den stundande
            lågkonjunkturen är påtaglig. Det handlar om otryggheten på grund
            av den växande grova brottsligheten och oron för att välfärden
            inte ska räcka till. Det mullrande missnöjet har inte tillkommit
            den senaste tiden, och jag skulle vilja påstå att det parlamentariska
            läget är en direkt följd av detta.
          </note>
          <note>
            Sverige behöver därför hoppfullhet. Sverige behöver därför en
            framgångsrik politik för jämlikhet och jämställdhet för det samhälle
            som nu växer fram. Sverige behöver öppna ögon som inte fastnar
            i problem utan i stället tillsammans med öppna sinnen fokuserar
            på lösningar och möjligheter.
          </note>
          <note>
            Jag är därför stolt över det arbete som Alliansen har lagt ned
            tillsammans för att forma den politik som Moderaterna och Kristdemokraterna
            nu tillsammans har lagt fram i vår budget. Om man läser budgeten
            ser man tydligt att det är en liberal budget som hyllar och stärker
            individers frihet och stärker statens kärnverksamheter. Det är
            en budget som tar fasta på att återupprätta samhällskontraktet
            så att människor kan känna sig trygga.
          </note>
          <note>
            Regeringen är inte tillsatt ännu. Men vi är valda ledamöter av
            riksdagen. Det är riksdagens rätt och riksdagens plikt att besluta
            över statsbudgeten, och det vore därför direkt fel av oss att
            inte rusta Sverige inför svårare tider.
          </note>
          <note>
            Fru talman! Jag skulle vilja ta tillfället i akt att tacka socialförsäkringsutskottet
            för ett bra samarbete under denna märkliga höst. Arbetet i utskottet
            har präglats av god stämning och god och konstruktiv samarbetsvilja.
            En stor del av detta arbetsklimat har vi att tacka vårt oerhört
            sakkunniga, generösa och alltid så hjälpsamma kansli för. Ett
            stort tack!
          </note>
          <note>
            Under utskottets beredning har Moderaterna och Kristdemokraterna
            lämnat ett gemensamt förslag. Jag vill, fru talman, yrka bifall
            till detta.
          </note>
          <note>
            Vårt gemensamma budgetförslag innebär inga avvikelser från övergångsregeringens,
            eller den avgående regeringens, budgetförslag för utgiftsområde
            12. Det bör ses som ett sammanhållet paket. Däremot ser vi att
            för att vända Sverige åt rätt håll behöver vi framdeles grundligt
            utreda reformer även på detta område.
          </note>
          <note>
            Föräldraförsäkringen behöver ses över för att bli mer jämställd,
            och då menar jag inte genom kvotering. Moderaterna menar att det
            måste bli lättare att nå riktig och långsiktig jämställdhet. Arbete
            är grunden till ett jämställt samhälle. Det handlar om att kunna
            åtnjuta lika stor frihet och ha lika stor kontroll över vardagliga
            beslut.
          </note>
          <note>
            Långa tider av frånvaro från arbetsmarknaden, då man exempelvis
            kombinerar bidrag och föräldrapenning på grundnivå, leder till
            att trösklarna in på arbetsmarknaden blir allt högre och att risken
            för långvarigt utanförskap ökar.
          </note>
          <note>
            Utrikes födda kvinnor har i dag en sysselsättningsgrad som är
            23 procentenheter lägre än för inrikes födda kvinnor. Många av
            dem har inte ens kommit in på arbetsmarknaden för att få sitt
            första jobb. Detta är en fattigdomsfälla som vi inte längre kan
            acceptera. Därför föreslår Moderaterna att föräldrapenning på
            grundnivå, det vill säga för den som inte har arbetsinkomst, ska
            ses över. Samtidigt vill vi att rätten till avgiftsfri förskola
            ska utökas för barn till de föräldrar som är långvarigt arbetslösa.
          </note>
          <note>
            Fru talman! Ett annat förslag som vi framöver önskar utreda är
            en reform som ska avskaffa dagens parallella system med underhållsbidrag
            och underhållsstöd. Vi ska i stället se om det går att ersätta
            denna med en modell där fler föräldrar betalar underhållsstöd
            som motsvarar den egna levnadsstandarden alternativt den taxerade
            inkomsten.
          </note>
          <note>
            Dagens system beräknar underhåll utifrån två helt olika system
            basera ­ de på olika beräkningsgrunder och olika lagar och som
            skapar ekonomiska incitament för föräldrar att välja det ena eller
            det andra sättet. Det här löser inte det grundläggande problemet
            när en frånvarande förälder inte tar sitt ekonomiska ansvar fullt
            ut. Tvärtom riskerar nuvarande system att vara konfliktdrivande,
            då föräldrarna i en redan ansträngd separationssituation tvingas
            ta ett stort ansvar att komma överens och sköta de ekonomiska
            transaktionerna rörande underhållet.
          </note>
          <note>
            Med barnens bästa för ögonen bör vi i stället sträva efter ett
            förenklat system där Försäkringskassan ges i uppdrag att administrera
            det nya underhållet, beräkna storleken på det, betala ut det till
            den förälder som barnet bor hos och kräva in motsvarande summa
            från den frånvarande föräldern. I de fall där en förälder saknar
            inkomst eller har mycket låga inkomster ska naturligtvis en garanterad
            lägstanivå utgå även fortsättningsvis.
          </note>
          <note>
            Fru talman! Fördelarna med en sådan här modell är först och främst
            att det är bäst för barnen. Det är lättöverskådligt, förutsägbart,
            minskar ekonomiska konflikter mellan föräldrarna, stärker ensamståendes
            ekonomi och ökar incitamentet för växelvis boende. Som höres finns
            stora jämställdhetsvinster i förslaget.
          </note>
          <note>
            Fru talman! I dag är det 100 år och två dagar sedan beslutet
            om allmän och lika rösträtt fattade s, och då är just jämställdhetsvinster
            någonting att vara extra nyfiken på.
          </note>
          <note>
            Hjärtligt tack för ordet, återigen!
          </note>
          <note>
            (Applåder)
          </note>
          <note type="speaker">
            Anf. 44 EMILIA TÖYRÄ (S) replik:
          </note>
          <note>
            Fru talman! Tack, Ann-Sofie Alm , för möjligheten att ställa
            några frågor i en replik!
          </note>
          <note>
            I ledamotens anförande lyftes fram att det finns väldigt mycket
            som Moderaterna skulle vilja göra för att reformera föräldraförsäkringen
            och göra den mer jämställd. Därför undrar jag vad man skulle göra
            konkret för att främja jämställdheten när man inte vill avvara
            dagar i föräldraförsäkringen som vi ju ser har haft positiva effekter
            för jämställdheten. Det här är det enda som vi tydligt ser gör
            skillnad för ett jämställt uttag i föräldraförsäkringen.
          </note>
          <note>
            Jag skulle också vilja fråga ledamoten om olika förslag som har
            lyfts fram under hösten när det gäller den tillfälliga föräldraförsäkringen,
            alltså vård av barn. Man vill införa en karensdag. På vilket sätt
            skulle det främja tryggheten hos barnen? Hur ska de kunna vara
            borta från förskolan och inte smitta alla de andra barnen när
            de är sjuka om föräldrarna inte kan vara hemma med dem?
          </note>
          <note type="speaker">
            Anf. 45 ANN-SOFIE ALM (M) replik:
          </note>
          <note>
            Fru talman! Tack, Emilia Töyrä, för frågorna!
          </note>
          <note>
            När det gäller jämställdheten och föräldraförsäkringen är det
            ett ganska stort grepp man måste ta. Vår föräldraförsäkring har
            tidvis förbättrats men lades i stort sett fram för en annan tid.
            Det är ett annat samhälle som växer fram nu. Vi måste se till
            att de generella uttagen i föräldraförsäkringen inte blir generella
            utan att det verkligen blir ett jämställt utfall av föräldraförsäkringen.
          </note>
          <note>
            De reformer som vi skulle vilja se är att man tittar på ekonomiska
            incitament i stället för att kvotera och gå in i familjernas egen,
            privata sfär och bestämma hur de ska göra. Man kanske kan dela
            på pensionspoängen , till exempel. När det gäller det livslånga
            perspektivet behöver man se att den ekonomiska jämställdheten
            är vad man ska eftersträva, inte uttaget av dagar.
          </note>
          <note>
            Det kan hända många saker i ett barns liv med föräldrarna. En
            förälder kan falla bort av olika orsaker – man kan till exempel
            skiljas. Det här är någonting som påverkar barnet först och främst
            men också den ekonomiska jämställdheten, främst för kvinnor. Det
            är kvinnor som tar den största delen av ansvaret när det gäller
            att ta ut de extra dagarna. Det måste man komma åt på ett annat
            sätt än att kvotera, för man når aldrig riktig jämställdhet på
            det viset.
          </note>
          <note type="speaker">
            Anf. 46 EMILIA TÖYRÄ (S) replik:
          </note>
          <note>
            Fru talman! Ja, för m an kommer ju definitivt åt jämställdheten
            genom att rycka bort alla de reformer som har införts för att
            främja den. Det tyckte jag var ett intressant inlägg från Moderaterna.
          </note>
          <note>
            Det som är tydligt i den här debatten är att det finns många
            idéer från olika partier. Ann-Sofie Alm lyfte också fram det i
            sitt anförande. Då vill jag passa på att ställa frågan: Om man
            nu har så många idéer, varför väljer man att inte driva dem? Även
            om man har fått igenom sina ramar i många frågor har man valt
            att inte göra någonting just på det här området. Vill man inte
            driva de idéer man har? Det sas i anförandet att det är viktigt
            att lyfta fram sin egen politik och att det är därför man har
            agerat på det här sättet.
          </note>
          <note type="speaker">
            Anf. 47 ANN-SOFIE ALM (M) replik:
          </note>
          <note>
            Fru talman! Det är helt sant. Vi vill driva fram förändringar
            och reformer för att jämställdheten ska öka. Men det är reformer
            som kräver stora utredningar. Vi har inte utrett det här än, så
            det måste vi göra, och det ska vi också göra. Vi hoppas verkligen
            på ert stöd i det arbetet, för det är viktigt att vara nyfiken
            på olika sorters jämställdhetsreformer.
          </note>
          <note type="speaker">
            Anf. 48 PIA STEENSLAND (KD):
          </note>
          <note>
            Fru talman! Familjen är samhällets viktigaste gemenskap och byggsten.
            I familjen läggs grunden för trygga barn och ett tryggt samhälle.
            Därför ser vi kristdemokrater ofta på samhällets utmaningar ur
            familjens perspektiv.
          </note>
          <note>
            För att skapa ett mer familjevänligt samhälle ställer vi oss
            frågor som: Hur kan vi ge familjen mer tid tillsammans? Hur kan
            familjeliv och yrkesliv kombineras på lika villkor för både män
            och kvinnor? Hur kan vi skapa en trygg förskola? Hur kan barn
            som växer upp i familjer med utsatt ekonomi få en stimulerande
            fritid? Hur kan vi skapa trygghet för föräldrar till barn med
            omfattande funktionsnedsättning?
          </note>
          <note>
            För oss kristdemokrater är utgångspunkten att alla barn ska ha
            en ekonomisk och social trygghet och en god relation till båda
            föräldrarna. Vi anser att det offentliga i första hand ska stötta
            och hjälpa, inte styra och hindra. Vi ser vikten av långsiktigt
            ansvar och föräldrarnas betydelse för barnens trygghet.
          </note>
          <note>
            Fru talman! Det är mammor och pappor som vet vad som passar bäst
            för just deras familj. Vi välkomnade därför att riksdagen tidigare
            i höst förhindrade ytterligare kvotering i föräldraförsäkringen.
            Men vi kristdemokrater vill gå längre. Föräldraförsäkringen bör
            vara helt fri och flexibel. Vi vill att föräldrarna ska kunna
            överlåta dagar till andra närstående till familjen, exempelvis
            far- och morföräldrar eller vuxna syskon till barnet. Det skulle
            underlätta vardagen inte minst för ensamstående föräldrar.
          </note>
          <note>
            Fru talman! Det krävs flera reformer för att ge föräldrar bättre
            förutsättningar för att skapa en trygg familj. Vi kristdemokrater
            kommer därför att fortsätta arbeta för att exempelvis
          </note>
          <note>
             sänka skatten för föräldrar
          </note>
          <note>
             skydda den sjukpenninggrundande och föräldrapenninggrundande
            inkomsten i tre år
          </note>
          <note>
             höja bostadsbidraget för de m som har barn
          </note>
          <note>
             stärka pensionsrätten för barnår
          </note>
          <note>
             införa en automatiskt delad premiepension för föräldrar.
          </note>
          <note>
            Det sistnämnda skulle framför allt stärka kvinnornas pension.
          </note>
          <note>
            Vi är dock glada över att vi kristdemokrater tillsammans med
            Moderaterna redan nu kan genomföra insatser som på olika sätt
            kommer att göra det bättre för barn och familjer.
          </note>
          <note>
            En bra förskola eller annan barnomsorg är en avgörande förutsättning
            för att föräldrar ska känna sig trygga när de går till jobbet.
            Dessvärre vittnar förskolepersonal ofta om alltför stora barngrupper.
            Det får i sin tur negativa effekter på barnens utveckling, trygghet
            och lärande. Tillsammans med Moderaterna ökar vi därför statsbidraget
            för att minska barngrupperna. Det kommer att göra det lättare
            för personalen att utföra sitt arbete på ett bra sätt samtidigt
            som föräldrar kan känna sig trygga med att kvaliteten på förskolan
            är hög och att barnens bästa är i centrum.
          </note>
          <note>
            Fru talman! Föräldrarna är de viktigaste personerna i ett barns
            liv, och ett gott föräldraskap lägger grunden för en trygg barndom.
            Men oavsett hur väl förberedd man är på livets kanske viktigaste
            uppgift kommer det att komma stunder då man upplever svårigheter
            i föräldraskapet. Det offentliga ska då inte ta över föräldrarnas
            roll i första hand utan stödja och hjälpa föräldrarna att på ett
            bättre sätt klara föräldrarollen.
          </note>
          <note>
            Föräldrar, inte minst tonårsföräldrar, saknar ofta någon att
            prata och rådgöra med när det uppstår svåra situationer. Genom
            att nu göra det obligatoriskt för kommunerna att erbjuda föräldrastödsprogram
            kan vi på ett bättre sätt stödja föräldrarna i deras viktiga roll
            och samtidigt ge barnen en bättre start i livet. Det är en vinst
            för hela samhället.
          </note>
          <note>
            Fru talman! Alla barn ska ha chansen att utveckla sina intressen
            och talanger. Men vissa sporter och aktiviteter kan kosta för
            mycket för ekonomiskt utsatta familjer. Omkring 7 procent av Sveriges
            barn bor i hushåll som får ekonomiskt bistånd. Statistiken visar
            dessvärre att barn i dessa familjer är underrepresenterade vid
            organiserade fritidsaktiviteter.
          </note>
          <note>
            Därför är det mycket olyckligt att den avsatta rödgröna regeringen
            valde att ta bort fritidspengen som Kristdemokraterna drev igenom
            under alliansregeringen. Fritidspengen riktade sig till barn som
            lever i hushåll som haft försörjningsstöd i minst sex månader.
            Barnombudsmannen, Rädda Barnen och Föreningen Sveriges socialchefer
            kritiserade också den rödgröna regeringens beslut att ta bort
            fritidspengen.
          </note>
          <note>
            Vi kristdemokrater är därför glada över att vi tillsammans med
            Moderaterna nu återinför fritidspengen. Det ger även barn som
            lever i familjer med en utsatt ekonomisk situation chansen till
            stimulerande och utvecklande fritid, gemenskap och delaktighet.
            Det kan göra skillnad för hur ett barn med svårigheter i barndomen
            klarar sig i skolan och resten av livet.
          </note>
          <note>
            Fru talman! När vi pratar om familjer och trygghet får vi aldrig
            glömma föräldrar till barn med omfattande funktionsnedsättning
            som varje dag kämpar för att klara vardagen. Jag har under hösten
            träffat flera personer som drabbats av de senaste årens nedskärningar
            inom LSS och inte minst personlig assistans. Jag kommer särskilt
            ihåg mötet med Rickard. Det kändes hela vägen djupt in i mitt
            hjärta när Rickard berättade att han lever med en ständig skräck
            för framtiden. Vad kommer att hända i morgon, om ett år, om tio
            år med hans son som är beroende av assistans dygnet runt om vi
            inte räddar LSS?
          </note>
          <note>
            Jag är oerhört glad över den politiska samsyn som jag nu uppfattar
            finns i riksdagen om att andning och sondmatning ska anses vara
            grundläggande behov. Genom M:s och KD:s budgetreservation kan
            vi äntligen ta det första efterlängtade steget för att säkerställa
            detta, som borde vara en självklarhet. Det är något som vi kristdemokrater
            har kämpat för länge och som kommer att förbättra situationen
            för många drabbade.
          </note>
          <note>
            Mycket mer behöver dock göras inom LSS. Vi kristdemokrater kommer
            att fortsätta kämpa för att exempelvis höja schablonbeloppet och
            inte minst för att säkerställa rätten till assistans för barn
            under 16 år och utifrån det femte grundläggande behovet.
          </note>
          <note>
            Det går inte att sätta en prislapp på det mänskliga värdet av
            att värna rätten till assistans. Däremot visar en rapport från
            Lunds universitet att samhällets kostnader kan öka med drygt 8
            miljarder kronor per år om vi tar bort personlig assistans. Kostnadsökningarna
            hamnar då till stor del inom socialförsäkringsutskottets område
            som en följd av att föräldern sjukskriver sig när han eller hon
            inte orkar ta hand om sitt barn.
          </note>
          <note>
            Jag är därför tacksam över att vi kristdemokrater och Moderaterna
            är överens om att värna assistansreformens långsiktiga hållbarhet,
            såväl rättsligt som ekonomiskt och med hänsyn till de totala samhällsekonomiska
            kostnaderna.
          </note>
          <note>
            Fru talman! I övrigt stöder jag och Kristdemokraterna utskottets
            förslag till beslut.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 9 Utbildning och universitetsforskning
          </note>
          <note>
            Utbildningsutskottets betänkande 2018/19:UbU1
          </note>
          <note>
            Utgiftsområde 16 Utbildning och universitetsforskning (prop.
            2018/19:1 delvis)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 49 MATILDA ERNKRANS (S):
          </note>
          <note>
            Fru talman! Är det nu vi ska få veta? Varför slår moderater,
            kristdemokrater och sverigedemokrater in på vägen att dra ned
            på finansieringen för svensk skola när det borde vara tvärtom?
            Varför har Kristdemokraterna sålt ut hela sin utbildningspolitik
            för att kunna fördubbla antalet prästutbildade? Och vad fick Sverigedemokraterna
            för att ge sitt stöd? Sverigedemokraterna skulle ju inte ge någonting
            gratis. Kommer Sverigedemokraterna att hjälpa Moderaterna och
            Kristdemokraterna att sätta sexåringar i skolbänken utan att de
            fått passera den brygga som förskoleklass innebär?
          </note>
          <note>
            Nåväl, högerpolitik blev det – det är ett som är säkert – och
            det i ett läge då riksdagen egentligen borde koncentrera sig på
            att få en ny regering på plats så att den kan lägga fram sin nya
            politik.
          </note>
          <note>
            Fru talman! Kunskapsresultaten ska höjas för alla i en trygg
            skola, och dagens och framtidens kompetensförsörjning ska klaras.
            Då krävs det långsiktighet och bredare överenskommelser. Det behöver
            politiken ta ansvar för. Alla kan inte vara överens om allt. Vi
            ska inte och kommer inte att kunna vara det. Men tillräckligt
            många av oss behöver kunna komma överens.
          </note>
          <note>
            Det som lärare, rektorer och forskning har gett oss vid handen,
            nämligen Skolkommissionens arbete, måste vårdas och utvecklas.
            Likvärdigheten i svensk skola måste stärkas. Bara på det sättet
            kan kunskapsresultaten fortsätta att stiga. Det kräver mer av
            statlig finansiering och statlig styrning för just likvärdighet.
          </note>
          <note>
            Vi måste fortsätta satsa på lärarna men också på andra yrkesgrupper
            i skolan, exempelvis elevhälsan, för att ge eleverna den trygga
            och lärorika skolgång de har rätt till. Trygghet och studiero
            ska finnas i alla klassrum och på alla skolor. De tidiga insatserna
            måste också stärkas och fortsätta.
          </note>
          <note>
            Allt det måste göras för att nå det för oss självklara målet
            om höjda kunskapsresultat och för att skolan ska bryta mönstret
            att familjebakgrund fortfarande är förhärskande i fråga om hur
            väl en elev klarar skolan. Vi behöver kunna enas om att vi ska
            nå en likvärdig skola som har höga kunskapsresultat, där elevens
            lärande och bildning står i fokus. Allt annat är ett misslyckande,
            oavsett om man är socialdemokrat eller liberal.
          </note>
          <note>
            Till detta övergripande mål ska också läggas andra stora utmaningar
            vi har att ta oss an. Elever ska klara gymnasieskolan, och skolan
            ska ge elever goda kunskaper för att få ett jobb eller kunna studera
            vidare på yrkeshögskola eller högskola. Individens behov av utbildning
            och bildning genom livet ska vara vägledande i kombination med
            arbetsmarknadens behov, inte minst de regionala arbetsmarknaderna.
            Ingen ska hållas tillbaka, men ingen ska heller lämnas efter.
          </note>
          <note>
            Visst har vi mycket att ta oss an. Och vi är många som frustar
            av energi för att få sätta igång.
          </note>
          <note>
            Men mitt i allt detta har vi att ta hänsyn till att en majoritet
            i riksdagen röstade bort Stefan Löfven och den sittande regeringen,
            men samma majoritet hade inte en gemensam plan för vad som skulle
            komma i stället. Det är uppenbart att vi behöver hitta nya vägar
            för att styra Sverige. Jag för min del tror fortfarande att en
            mittenregering är det som är bäst för Sverige utifrån gällande
            valresultat.
          </note>
          <note>
            Nåväl, det finns ingen ny regering, utan landet styrs av en övergångsregering
            som i sin tur har lagt en övergångsbudget på riksdagens bord –
            en övergångsbudget som inte är någon permanent lösning. Den är
            framtagen efter speciella principer som har förhandlats fram mellan
            socialdemokrater, miljöpartister, vänsterpartister, centerpartister,
            kristdemokrater och liberaler.
          </note>
          <note>
            Fru talman! En övergångsbudget tar sig inte an de stora samhällsproblemen
            med nya reformer. Det är den inte heller avsedd att göra. Övergångsregeringens
            budgetproposition ger inte uttryck för regeringens eller Socialdemokraternas
            politiska prioriteringar för framtiden. Den finns därför att viktiga
            samhällsfunktioner, välfärden och myndigheter ska fungera ungefär
            som tidigare. Den behövs för att skapa stabilitet och är just
            en övergångsbudget i väntan på att en ny regering ska tillträda
            och presentera sin nya politik.
          </note>
          <note>
            Det är när en budget läggs fram av en nytillträdd regering som
            vi menar att det är rimligt att som oppositionsparti lämna in
            motioner. Just nu borde riksdagens arbete koncentreras på att
            få på plats en handlingskraftig reger ­ ing, tycker vi.
          </note>
          <note>
            Fru talman! En nytillträdd regering kommer att snarast behöva
            lägga fram en extra ändringsbudget med nödvändiga korrigeringar.
            Det hade gällt om övergångsbudgeten vunnit riksdagens gehör och
            det kommer att gälla också nu med Moderaternas, Kristdemokraternas
            och Sverigedemokraternas politik på plats. Vår mycket enkla utskottshantering
            för att klara beredningskravet av de nya förslagen gav vid handen
            ett antal misstag, bara hos oss. De har troligtvis rättats till
            nu under utskottets beredning, men ärligt talat kommer det ju
            att visa sig först när det ska regeras på de beslut som riksdagen
            nu fattar. Nog kommer en ändringsbudget att behövas, oavsett en
            ny regering.
          </note>
          <note>
            Fru talman! Sveriges elever, studenter, lärare och många fler
            som finns inom svensk skola skulle inte må bra av att gå tillbaka
            till den tid då kunskapsresultaten sjönk som en sten. När Moderaterna
            sist fick igenom sin ekonomiska politik lämnade var fjärde utbildad
            lärare yrket av annan orsak än pension. 10 000 anställda försvann
            från skolan.
          </note>
          <note>
            I dag när vi debatterar budgeten får vi ett smakprov på högerns
            skolpolitik, nämligen att Moderaterna, Kristdemokraterna och Sverigedemokraterna
            valt att dra bort en halv miljard från området utbildning och
            forskning – detta jämfört med en avskalad övergångsbudget utan
            ny politisk riktning.
          </note>
          <note>
            Med detta hamnar svensk skola i samma hägn av nedprioriteringar
            som neddragningarna på miljöområdet, på jämställdhet, på arbetsmarknad
            och på bostadsbyggande. På något annat sätt går det inte att se
            på detta. Det kan ju inte vara så att det bara är politisk styrning
            när M, KD och SD ger mer pengar, som ni gör till exempel till
            försvar och polisen. Men det innebär bara teknikaliteter när man
            gör stora neddragningar.
          </note>
          <note>
            Det är klart att det är en politisk styrning både i vad man prioriterar
            och i vad man drar bort. På utbildningens område är pengar borta
            som tidigare har gått till stärkt likvärdighet, till fler anställda
            i lågstadiet och till en bättre arbetsmiljö. På utbildningens
            område tar ni bort en halv miljard. Det är fakta, oavsett hur
            mycket ni försöker hävda motsatsen.
          </note>
          <note>
            Det hade ju varit spännande att vara en fluga på väggen och höra
            hur man kom fram till en halv miljard mindre pengar till utbildning,
            eftersom vi vet att Kristdemokraterna ville lägga 1,7 miljarder
            mer än övergångsbudgeten medan Moderaterna ville ta bort 288 miljoner
            från övergångsbudgeten. När man sätter sig och förhandlar kommer
            man simsalabim fram till att man gemensamt sparar halv miljard
            på utbildningsområdet. Det är alltså mer än vad som var sänkningen
            från Moderaterna. Bara det är väl en politisk signal som heter
            duga!
          </note>
          <note>
            Det är tyvärr inte utbildning som är de här partiernas främsta
            område att prioritera. Kristdemokraterna har sålt ut hela sin
            politik. För vad? Mindre barngrupper på förskolan vill de nog
            gärna säga själva. Men jag kan avslöja en hemlighet. Pengar till
            mindre barngrupper i förskolan hade nog legat på riksdagens bord
            nästan oavsett vilken regering som tillträder, för det är det
            många partier som lovat.
          </note>
          <note>
            På samma sätt som vi är många partier som lovat fler platser
            till yrkes ­ högskola, yrkesvux och universitet, satsning på lärarna
            och på förskol ­ lärar- och lärarutbildning. Kanske var detta
            svårt att leverera för Moderat ­ erna och Kristdemokraterna, men
            jag kan drista mig till att säga att det inte hade varit svårt
            att leverera för socialdemokrater.
          </note>
          <note>
            Så för vad sålde Kristdemokraterna ut hela sin utbildningspolitik?
            Inte kan det väl ha varit för de 8 miljoner som kommer att fördubbla
            antalet präster i Sverige, eller kanske? Det har jag bara hittat
            i Kristdemokraternas förslag. I så fall är ju det en viktig upplysning
            till de som röstat på Kristdemokraterna. Visserligen är det ett
            parti som väldigt sällan talar om skolan, och när man gör det
            är det oftast genom att ifrågasätta förskollärare och barnskötare.
            Så lite betydde alltså Kristdemokraternas löfte på utbildningens
            område.
          </note>
          <note>
            För att inte tala om Moderaterna som gått till val på att satsa
            på skolan, men som nu väljer att dra ned på just området utbildning
            och for skning. Sverigedemokraterna tål också att nämnas i detta
            sammanhang för de ville också ge mer pengar till området, men
            det slutade med att de röstade igenom en halv miljard mindre pengar
            till utbildning och forskning. Så hur ska man tolka det? Det som
            förenar dessa tre partier är uppenbarligen att när det kommer
            till kritan får finansiering av utbildning alltid stryka på foten
            till förmån för skattesänkningar. Det oroar mig för framtiden.
          </note>
          <note>
            Fru talman! Jag tror att många kloka medborgare förstår att sättet
            som Moderaterna, Kristdemokraterna och Sverigedemokraterna har
            hanterat politiken på under den här hösten är oseriöst. Det hade
            varit bättre att accep tera övergångsbudgeten och ägna all sin
            kraft till att se till att en ny regering kan komma på plats,
            så att den nya regeringen fick lägga fram sin nya politik. Nu
            blev det inte så. I stället bifölls Moderaternas och Krist ­ demokraternas
            förslag med stöd av Sverigedemokraterna i det första steget i
            budgetprocessen. Det gav budgetpolitiken en annan inriktning,
            och det är också andra utgiftsramar som har beslutats i det andra
            steget av budgetpro ­ cessen. Det handlar om andra utgiftsramar
            än dem som vi socialdemokra ­ ter har förespråkat. Därför väljer
            vi att avstå från ställningstagande när det gäller anslagsfördelningen
            inom utgiftsområde 16.
          </note>
          <note>
            Vi socialdemokrater tänker inte bidra till att dra bort en halv
            miljard på området utbildning och forskning. Vi tänker ägna all
            vår kraft åt att satsa pengar på svensk skola och utbildning,
            inte att dra ned på pengar.
          </note>
          <note>
            Vi tänker lägga all vår energi på att försöka hitta breda överenskommelser
            och långsiktighet för svensk skola och utbildning för en stärkt
            likvärdighet, för högre kunskapsresultat, för att stärka lärarna,
            för trygghet och studiero, för tidiga insatser och för kompetensförsörjning.
            Det är värden och övergripande mål som förenar såväl socialdemokratin
            som liberalismen, och det är prioriteringar som vi borde kunna
            hitta breda majoriteter för i denna kammare.
          </note>
          <note>
            Men den här gången kommer dock en annan ordning att vinna kammarens
            stöd. Det beklagar jag.
          </note>
          <note>
            (Applåder)
          </note>
          <note type="speaker">
            Anf. 50 ERIK BENGTZBOE (M) replik:
          </note>
          <note>
            Fru talman! Den budget som nu ska antas är baserad på Alliansens
            gemensamma politik enligt en reservation från Moderaterna och
            Kristdemokraterna och innebär 1,2 miljarder till mindre barngrupper
            i förskolan. Vi höjer anslaget till högre utbildning med 400 miljoner.
            Vi höjer anslaget till yrkeshögskolan med 250 miljoner. Vi avsätter
            100 miljoner för inrättandet av språkförskola, och vi skjuter
            till 7 miljarder till kommunerna och huvudmännen för att de ska
            kunna leverera bra verksamhet.
          </note>
          <note>
            Totalt ökar budgeten för skola och utbildning med 2,38 miljarder
            jämfört med årets budget. Den budget som Moderaterna och KD har
            fått igenom betyder att det blir mer pengar till skola och utbildning
            än vad någon S-V-MP-regering någonsin har levererat.
          </note>
          <note>
            Anslagen ökar alltså med 2,38 miljarder. Hur, fru talman, kan
            det i Matilda Ernkrans värld innebära att man drar ned på skolan?
          </note>
          <note type="speaker">
            Anf. 51 MATILDA ERNKRANS (S) replik:
          </note>
          <note>
            Fru talman! Jag förstår att Moderaterna, Kristdemokraterna och
            Sve ­ rigedemokraterna är mycket nöjda med den budget som de har
            drivit ige ­ nom i riksdagens kammare. Jag är inte det. Skälet
            är så enkelt att man bara kan läsa budgeten och titta på sista
            raden.
          </note>
          <note>
            Det spelar ingen roll hur mycket de vänder och vrider på det
            hela; det fattas en halv miljard jämfört med övergångsbudgeten
            som är avskalad och inte har några nya politiska reformer. Det
            står minus 501 miljoner kronor, en halv miljard, på området utbildning
            och forskning. Det spelar ingen roll hur mycket de vänder och
            vrider på det. Detta är fakta.
          </note>
          <note>
            Det oroar mig att de återigen har slagit in på en väg där de
            inte står upp för att finansiera svensk skola. Vad var det egentligen
            som hände i svensk skola när Moderaterna styrde den ekonomiska
            politiken senast? Jo, det blev 10 000 färre anställda i skolan,
            var fjärde utbildad lärare lämnade skolan av annan anledning än
            pension och kunskapsresultaten sjönk som en sten.
          </note>
          <note>
            Kan det vara så, Erik Bengtzboe i Moderaterna, att er ekonomiska
            politik inte går ihop? Man kan inte lova allt till alla och samtidigt
            sänka skatterna med 15 miljarder. Någonstans måste pengarna plockas
            ifrån. Senast ni satt vid makten plockade ni pengarna från svensk
            skola. Den här gången – första gången ni åter får chansen att
            driva igenom er politik – står det på sista raden att ni har plockat
            bort en halv miljard, om man jämför med en avskalad övergångsbudget
            utan politisk riktning.
          </note>
          <note>
            Det spelar ingen roll hur du vänder och vrider på det hela. De
            politiska signalerna är tydliga. Ni tänker inte prioritera den
            svenska skolan så att den blir tillräckligt väl utbyggd. Det är
            sorgligt.
          </note>
          <note>
            (Applåder)
          </note>
          <note type="speaker">
            Anf. 52 ERIK BENGTZBOE (M) replik:
          </note>
          <note>
            Fru talman! Det tycks ha blivit kutym för Socialdemokraterna
            att retorik går före politik.
          </note>
          <note>
            Mellan 2006 och 2014 ökade anslagen till svensk skola. Det vet
            ut ­ skottets ordförande, fru talman. Sanningen är att anslagen
            nu ökar från 77,9 miljarder till 80,3 miljarder. Hur kan 80 miljarder
            i Matilda Ernkrans värld vara mindre än 77 miljarder? Hur går
            den matematiken ihop i Social ­ demokraternas värld?
          </note>
          <note>
            Anslagen till skola och utbildning ökar alltså med 2,38 miljarder.
            Att skicka signalen till svenska lärare, föräldrar och kommunalråd
            att vi drar ned är direkt oansvarigt och ohederligt. Och, fru
            talman, det är ta mig tusan ovärdigt utskottets ordförande.
          </note>
          <note type="speaker">
            Anf. 53 MATILDA ERNKRANS (S) replik:
          </note>
          <note>
            Fru talman! Det är upp till andra att bedöma vad som är ovärdigt
            och ohederligt. Jag konstaterar dock att det är enkelt att läsa
            innantill och se var Moderaterna, Kristdemokraterna och Sverigedemokraterna
            drar ned på finansieringen för framtiden jämfört med övergångsbudgeten
            och var de ökar.
          </note>
          <note>
            Det kan verkligen inte vara så att det bara handlar om politiska
            prioriteringar när ni satsar på försvar och polis och att det
            ni drar ned på handlar om teknikaliteter och ohederlighet från
            oss som läser detta. Detta är faktiskt också en politisk signal.
            På samma sätt som ni drar ned på områden som miljö, jämställdhet,
            arbetsmarknad och bostadsbyggande plockar ni också bort en halv
            miljard från området utbildning och forskning. Ni kompenserar
            heller inte detta med pengar till kommunerna. De går plus minus
            noll.
          </note>
          <note>
            (Applåder)
          </note>
          <note type="speaker">
            Anf. 54 ROGER HADDAD (L) replik:
          </note>
          <note>
            Fru talman! Som Liberalernas ledamot i utskottet hade jag önskat
            få höra vilka prioriteringar Socialdemokraterna vill göra inför
            2019. När jag lyssnade ordentligt handlade det mer om vad Moderaterna
            och Kristdemokraterna vill göra. Det intresserar mig inte just
            i denna stund.
          </note>
          <note>
            Jag har dock en fråga när det gäller kommentaren från utskottets
            ordförande om tillkännagivandet om att införa en tioårig grundskola.
            Det lät lite grann i anförandet som att detta bara är något som
            vi har slängt upp på utskottets bord och vill hafsa igenom och
            att vi nu skulle utsätta barnen i förskolan för experiment. Detta
            stämmer dock inte, fru talman.
          </note>
          <note>
            Allianspartierna har med stöd av Sverigedemokraterna återkommande
            gjort tillkännagivanden där vi – en majoritet i Sveriges riksdag
            – har krävt att regeringen ska återkomma med förslag om att införa
            tioårig grundskola. Förskoleklassen ska göras om till årskurs
            1. Förskollärare och lärare i de lägre årskurserna ska fortbildas
            och vidareutbildas så att de också kan undervisa i grundskolans
            årskurs 1. Detta gjordes på våren 2015 och ytterligare en gång
            2016. Hur förklarar Matilda Ernkrans att de ändå inte har levererat
            detta förslag?
          </note>
          <note type="speaker">
            Anf. 55 MATILDA ERNKRANS (S) replik:
          </note>
          <note>
            Fru talman! Tack, Roger Haddad, för frågan!
          </note>
          <note>
            Jag tycker att jag gav en väldigt tydlig redovisning av Socialdemokraternas
            inriktning och vad vi prioriterar i svensk skola.
          </note>
          <note>
            Jag hoppas att vi har en majoritet i kammaren som kan komma överens
            framöver. Det kan handla om en ökad statlig finansiering och styrning
            och förstärkt likvärdighet. Det är så vi får högre kunskapsresultat.
            Det kan ock ­ så handla om att stärka lärarna, jobba med trygghet
            och studiero, förstärka de tidiga insatserna och stärka kompetensförsörjningen.
            Jag är övertygad om att jag i mitt anförande sa detta inte bara
            en gång utan flera gånger.
          </note>
          <note>
            Det som Roger Haddad säger är helt sant: Det kom uppmaningar
            till den socialdemokratiska och miljöpartistiska regeringen att
            sätta sexåringar i skolbänken och inte låta dem få den brygga
            mellan förskolan och skolan som förskoleklassen utgör. I förskoleklassen
            finns pedagoger som är utbildade att möta sexåringar på deras
            nivå och göra dem redo att kunna sitta still i skolbänken och
            ta till sig kunskap från det år de fyller sju.
          </note>
          <note>
            Vi hanterade det genom att faktiskt göra förskoleklassen obligatorisk
            och ta in detta i skolplikten. Vi tycker att det är en rimlig
            väg. Detta har börjat gälla från och med denna höst. Det är rimligt,
            tycker vi, att låta detta få verka i svensk skola. Sedan kan vi
            utvärdera det och se hur man kan gå vidare framgent.
          </note>
          <note>
            Jag reagerar när moderater och kristdemokrater säger att man
            under denna mandatperiod ska ta bort sexårsverksamheten. För faktum
            kvarstår: Detta är inte möjligt för allianspartierna såvida de
            inte tar ett aktivt stöd av Sverigedemokraterna. Jag trodde att
            vi socialdemokrater och liberaler var överens om att inte göra
            det.
          </note>
          <note type="speaker">
            Anf. 56 ROGER HADDAD (L) replik:
          </note>
          <note>
            Fru talman! Hundratals förslag från både Alliansen och de rödgröna
            har passerat kammaren de senaste åren genom att de sverigedemokratiska
            ledamöterna har råkat inta samma ståndpunkt. Det tycker jag inte
            är något konstigt.
          </note>
          <note>
            Detta handlar dock inte om något nytt förslag. Det var vad jag
            ville säga. Om ordföranden ska angripa oss när det gäller tioårig
            grundskola måste hon hålla sig till fakta.
          </note>
          <note>
            Det stämmer inte att kunskapsresultaten har försämrats. De har
            faktiskt gått upp, vilket är positivt. De är dock sämre än 2015
            när vi precis hade haft ansvar för grundskolan. Det är problematiskt.
          </note>
          <note>
            Internationella studier visar att svenska elever går i skolan
            under en kortare tid. I andra länder börjar man tidigare. Detta
            är alltså inget kontroversiellt. Det är vi som avviker, inte de
            andra länderna.
          </note>
          <note>
            Vi vill förändra detta genom att göra om förskoleklassen till
            årskurs 1. Erkänn, Matilda Ernkrans, att ni har stoppat och fördröjt
            denna viktiga reform!
          </note>
          <note type="speaker">
            Anf. 57 MATILDA ERNKRANS (S) replik:
          </note>
          <note>
            Fru talman! Vi har nu en obligatorisk förskoleklass som en del
            av skol ­ plikten. Där kan vi fortfarande tillvarata den mycket
            viktiga och professio ­ nella pedagogik som finns där man möter
            sexåringarna och gör dem redo för första klass så att de kan ta
            till sig kunskap på ett bra sätt. Jag tycker att detta är ett
            rimligt sätt att hantera de olika önskemål och underlag som finns
            i frågan.
          </note>
          <note>
            Det som kvarstår är att Moderaterna och Kristdemokraterna – och
            nu sällar sig även Liberalerna till denna grupp – har lovat att
            ta bort sexårsverksamheten under denna period. På grund av den
            parlamentariska situa ­ tionen i Sveriges riksdag kan man bara
            göra detta genom ett aktivt stöd från Sverigedemokraterna.
          </note>
          <note>
            Denna väg trodde jag inte Sverige skulle vandra. Jag hoppas att
            det är så och att Socialdemokraterna och Liberalerna även fortsättningsvis
            är överens om det.
          </note>
          <note>
            (Applåder)
          </note>
          <note type="speaker">
            Anf. 58 JIMMY LOORD (KD) replik:
          </note>
          <note>
            Fru talman! Tack för ditt anförande, Matilda Ernkrans! Men jag
            blir lite förvånad över det höga och delvis nedlåtande tonläge
            som du använder dig av.
          </note>
          <note>
            Det har gjorts en redogörelse för de satsningar som vi faktiskt
            gör på skolområdet. Men jag ska komma till min fråga och delvis
            göra ett konstaterande. Samhället är större än politiken. Civilsamhället
            gör stora insatser för samhället, och kyrkorna är en viktig del
            av civilsamhället. Arbetsmarknaden är god. Goda insatser görs.
          </note>
          <note>
            Min fråga, Matilda, är: Varför talar du så nedlåtande och hånfullt
            om teologiutbildningarna? Är inte civilsamhällets aktörer viktigare
            än så?
          </note>
          <note type="speaker">
            Anf. 59 MATILDA ERNKRANS (S) replik:
          </note>
          <note>
            Fru talman! Jag har inte över huvud taget lagt in någon värdering
            i fråga om teologiutbildningarnas vara eller inte vara. Det tycker
            inte jag är min uppgift, eller jag vill inte ta på mig den uppgiften.
            Däremot har jag konstaterat att Moderaterna, Kristdemokraterna
            och Sverigedemokraterna gör en ansenlig höjning av anslaget till
            tre av våra teologihögskolor som utbildar präster.
          </note>
          <note>
            På riktigt är min fråga till Kristdemokraterna: Är detta den
            vinst som ni tycker att ni har kammat hem i den förhandling som
            partierna hade när de skulle komma överens om hur budgeten skulle
            läggas fram? Ni kristdemokrater tyckte ju att vi skulle satsa
            1,7 miljarder mer än övergångsbudgeten på utbildningens område.
            Och ni bestämde er för att tillsammans med Moderaterna lägga er
            en halv miljard under övergångsbudgeten på detta område.
          </note>
          <note>
            Det enda som urskiljer sig i Kristdemokraterna förslag – sådant
            som jag inte kan hitta i några andra motioner och som jag kan
            tänka mig att ni faktiskt fick slåss lite för – är förslaget om
            att ansenligt höja stödet till teologihögskolorna.
          </note>
          <note>
            Det är naturligtvis upp till Kristdemokraterna, men var det verkligen
            värt att sälja ut hela er utbildningspolitik för detta? Är det
            Kristdemokraternas bedömning att det viktigaste för de kommande
            åren är att vi fördubblar antalet prästutbildade? Den bedömningen
            får stå för er. Det är ni som har gjort den. Jag bara undrar,
            och jag tror att fler undrar: Var det detta som ni gick till val
            på? Var det detta som Kristdemokraterna lovade när det gäller
            utbildningspolitiken? Detta är ju den stora seger som ni har vunnit.
          </note>
          <note type="speaker">
            Anf. 60 JIMMY LOORD (KD) replik:
          </note>
          <note>
            Fru talman! Matilda Ernkrans! En av de riktigt stora vinsterna
            i den budgetreservation som vi har gjort är den stora satsningen
            för att minska barngrupperna. 55 procent av de yngre barnen i
            våra barngrupper är i barngrupper som är på tok för stora. Förskolepedagoger
            tvingas ibland att välja det näst sämsta eftersom tiden och resurserna
            inte räcker till. Jag är stolt och glad över att vi nu kan göra
            denna satsning.
          </note>
          <note>
            Men jag ska återkomma till min första fråga. Kyrkorna och civilsamhället
            har gjort stora insatser nu under de år när vi har haft en stor
            invandring. De har tagit ett stort ansvar i integrationsarbetet.
            Arbetsmarknaden är god. Jag anar fortfarande en lite hånfull ton
            vad gäller denna satsning. Jag undrar varför, Matilda.
          </note>
          <note type="speaker">
            Anf. 61 MATILDA ERNKRANS (S) replik:
          </note>
          <note>
            Fru talman! Jag vänder mig bestämt mot att det läggs på toner
            i hur jag uttrycker saker. Jag har inte använt någon hånfull ton.
            Jag lägger ingen värdering över huvud taget på hur många platser
            det ska finnas på teologiutbildningen eller inte. Det tycker jag
            inte är min sak. Däremot konstaterar jag att det har varit en
            oerhört viktig fråga för Kristdemokraterna i utbildningspolitiken.
            Då är det bra om Kristdemokraterna står för det.
          </note>
          <note>
            Barngrupperna är på tok för stora – det håller jag med om. Det
            var därför mitt parti lovade, och fortsätter att lova, att göra
            miljardinvesteringar i svensk förskola och skola under de kommande
            åren. Vi behöver göra det för att kunna minska barngrupperna.
          </note>
          <note>
            Det finns ett problem med den politik som Moderaterna, Kristdemokraterna
            och Sverigedemokraterna nu har lagt fram. Man kan titta på de
            290 kommunerna. Ni drar bort ett antal riktade statsbidrag, och
            så lägger ni på lite generella statsbidrag. Men summa summarum
            blir det noll. Kommunerna kommer inte att få en krona mer för
            att lösa detta. Det är ett problem.
          </note>
          <note>
            (Applåder)
          </note>
          <note>
            (TREDJE VICE TALMANNEN: Än en gång vill jag påminna ledamöterna
            om att vi använder både förnamn och efternamn vid tilltal och
            inte du vid tilltal.)
          </note>
          <note type="speaker">
            Anf. 62 PATRICK RESLOW (SD) replik:
          </note>
          <note>
            Fru talman! Det är en enorm frustration över att Socialdemokraterna
            inte får igenom sitt budgetförslag. Det har gått som ett mantra
            genom alla dessa utskottsdebatter. Nu sällar sig också Matilda
            Ernkrans till det sällskapet.
          </note>
          <note>
            Det borde inte komma som en överraskning hur Sverigedemokraterna
            ställer sig. Vi har konsekvent gjort så här sedan hösten 2014.
            Så sent som förra året ställde sig Sverigedemokraterna bakom en
            annan budget i en avgörande omröstning. Den omfattade även utgiftsområde
            16.
          </note>
          <note>
            Det som också är märkligt är att Matilda Ernkrans ständigt i
            sitt anförande refererar till pengar, som om mer pengar till verksamhet
            vore det enda receptet för att skapa en bättre skola. Vi har väldigt
            svårt för detta. Också politikens inriktning måste vara viktig.
            Om man lägger mer pengar i en budget utan att ändra politikens
            inriktning blir det som att köra på samma spår som man tidigare
            har gjort trots att det inte har resulterat i vad man önskar.
          </note>
          <note>
            Fru talman! Min fråga till Matilda Ernkrans är: Är Matilda Ernkrans
            nöjd med den utveckling som har skett lång siktigt i svensk skola,
            från 70 ‑ talet och framåt? Är Matilda Ernkrans nöjd med detta?
            Är det därför som Socialdemokraterna inte presenterar mer skarpa
            förslag? Och är det därför de väljer att inte diskutera med andra
            parter i riksdagen för att säkerställa att de har stöd när det
            väl är dags för budgetvoteringen?
          </note>
          <note type="speaker">
            Anf. 63 MATILDA ERNKRANS (S) replik:
          </note>
          <note>
            Fru talman! Jag får nog drista mig att rätta ledamoten på en
            punkt. Det finns ett förslag från en övergångsregering om en övergångsbudget.
            Som jag sa i mitt anförande innehåller den budgeten inte regeringens
            och inte Socialdemokraternas inriktning för framtiden. Den är
            till sin form en avskalad budget som ska ge största möjliga utrymme
            för en ny regering att lägga fram sin nya politik.
          </note>
          <note>
            Detta tycker vi socialdemokrater hade varit det mest rimliga
            och mest seriösa sättet att hantera den parlamentariska situation
            som Sverige nu befinner sig i. Vi har inte någon regering på plats.
            Den vi hade röstades bort av en majoritet som uppenbarligen inte
            hade en gemensam plan för hur man skulle få till en regering igen.
            Jag tillhör dem som i detta parlamentariska läge fortfarande anser
            att en mittenregering är det bästa för Sverige.
          </note>
          <note>
            När regeringen är på plats och budgeten läggs fram är det rimligt
            att de partier som är i opposition lägger fram sina förslag. Det
            är det vi står för.
          </note>
          <note>
            Sedan är det inte så att Socialdemokraterna lever i ett vakuum.
            Vi tar intryck av de människor som kan skolan. Vi har en god grund
            för politiken i och med Skolkommissionen – det var lärare, rektorer
            och forskare. De var väldigt tydliga med att vi, om vi ska klara
            det som är skolans utmaningar, gemensamt behöver ställa upp med
            mer av statlig finansiering och mer av statlig styrning för likvärdighet.
            Det är det vi grundar våra beslut och ställningstaganden på, till
            skillnad från Sverigedemokraterna.
          </note>
          <note type="speaker">
            Anf. 64 PATRICK RESLOW (SD) replik:
          </note>
          <note>
            Fru talman! Jag noterar att jag inte fick svar på min fråga.
            Men det är uppenbart att Matilda Ernkrans har en helt annan uppfattning
            om hur den demokratiska processen i en kammare ska se ut.
          </note>
          <note>
            För oss sverigedemokrater är det givetvis viktigt att leverera
            resultat och att detta leder fram till en bättre skola. Då är
            det så att om vi när vårt eget budgetförslag har fallit har att
            välja mellan två budgetförslag där det ena förslaget inte kommer
            att leda till bättre resultat och det andra har en helt annan
            inriktning på politiken, då är valet i det läget ganska enkelt
            för oss sverigedemokrater. Då väljer vi det förslag som för politiken
            framåt och som ändrar inriktningen på en politik som vi anser
            har varit dålig under ganska lång tid.
          </note>
          <note type="speaker">
            Anf. 65 MATILDA ERNKRANS (S) replik:
          </note>
          <note>
            Fru talman! Tack för Sverigedemokraternas tydlighet! Er partiledare
            har ju haft väldigt hög svansföring efter valet och sagt att Sverigedemokraterna
            inte kommer att ge sitt stöd gratis till någon. Då kan vi läsa
            det Sverigedemokraterna vill göra. Ni vill till exempel spara
            1 ½ miljard på det som är till stärkt likvärdighet – det som gör
            att byggnadsarbetarens son eller kanske barnet med invandrade
            föräldrar faktiskt får en chans och möjlighet att klara skolan
            och höja sina kunskapsresultat med det finurliga att alla höjer
            sina kunskapsresultat. Det vill ni ta bort 1 ½ miljard från. Det
            vill inte vi socialdemokrater, och det finns inte med i övergångsbudgeten.
          </note>
          <note>
            Däremot kan man notera att i M-KD-förslaget tar man bort en halv
            miljard som har gått till stärkt likvärdighet. Det räckte uppenbarligen,
            om jag ska förstå det här rätt, med den anpassningen från Moderaterna
            och Kristdemokraterna för att ni här skulle ta den ställning som
            faktiskt innebär att vi sparar en halv miljard på svensk skola.
          </note>
          <note>
            (Applåder)
          </note>
          <note type="speaker">
            Anf. 66 PATRICK RESLOW (SD):
          </note>
          <note>
            Fru talman! Svensk skola var en gång i tiden en förebild för
            flertalet andra västeuropeiska länder. Efter ett halvsekel av
            nedmontering är denna status sedan länge borta. I stället för
            att vårda och utveckla ett välfungerande system blev skolan under
            lång tid en experimentverkstad för klåfingriga socialister, där
            läxor, betyg och disciplin ifrågasattes och där alla elever skulle
            stöpas i en och samma form. Det blev viktigare att diskutera driftsformer
            och genuspedagogik än att fokusera på kunskapsuppdraget. Inte
            heller blev det bättre av att man lät kommunerna överta huvudmannaskapet
            för skolan.
          </note>
          <note>
            Jag vill på inget sätt svartmåla svensk skola. Det finns väldigt
            många skolor som är mycket bra, och det finns många engagerade
            och drivna lärare. Men stödet, uppbackningen, visionerna och ambitionerna
            från politiskt håll saknas i mångt och mycket, och de brister
            som vi ser i svensk skola är synnerligen allvarliga.
          </note>
          <note>
            Sverigedemokraterna har i sin budgetmotion avseende utgiftsområde
            16 lagt fram en rad förslag för att stärka lärarrollen, lärarutbildningen,
            skolresultaten och arbetsmiljön. Det är givetvis omöjligt att
            på så här kort tid gå igenom och ge en fullständig bild av vad
            vi för fram, men jag tänkte i alla fall lyfta fram några punkter
            där vi sverigedemokrater efterlyser kraftfulla åtgärder.
          </note>
          <note>
            En grundläggande förutsättning för att lära är att det är lugn
            och ro i klassrummet. Så ser det inte ut i dag på de flesta håll.
            För något år sedan kartlade Skolinspektionen arbetet med att skapa
            studiero i grund- och gymnasieskolan. Resultatet var nedslående.
            Nästan 50 procent av eleverna upplevde att de stördes på lektionerna,
            och var fjärde grund- och gymnasieskola lyckades inte skapa en
            skolmiljö som präglades av studiero. Lärare slår larm om att undervisningstid
            får tas i anspråk för att skapa lugn och ro innan lektionen kan
            börja.
          </note>
          <note>
            Det är sällan de allra bästa eleverna som drabbas av detta, utan
            det är oftast de elever som har allra störst behov av stöd. I
            värsta fall tappar eleverna sin lust till lärande. Nyfikenheten
            förbyts till olust. Skoltröttheten slår till. Ansträngningarna
            minskar. Så här kan det inte fortsätta.
          </note>
          <note>
            Men det är inte bara bristande studiero som är alarmerande. En
            fjärdedel av lärarna sa i den aktuella rapporten att de utsatts
            för våld eller hot. Anmälningarna om våld och hot har ökat, till
            och med fördubblats, mellan 2012 och 2017. Det har gått så långt
            att det till och med har startats en debatt om införande av larmbågar
            i svenska skolor.
          </note>
          <note>
            Droger är vanligt förekommande även på skolor. Hedersrelaterat
            våld är i dag vardagsmat. Det präglas av att unga kvinnor förbjuds
            träffa sina kompisar. Bröderna står och vaktar när skolan är slut
            och ser till att syst ­ rarna inte träffar fel personer. Inte
            på någon annan arbetsplats hade vi accepterat detta.
          </note>
          <note>
            Just därför lägger Sverigedemokraterna fram en rad förslag för
            att stärka tryggheten och studieron på skolorna:
          </note>
          <note>
             Vi vill se ett stärkt rektorsansvar.
          </note>
          <note>
             Vi vill införa jourskolor och jourklasser dit den som mobbar
            eller trakasserar andra flyttas i syfte att ändra sitt beteende.
          </note>
          <note>
             Vi vill se pliktskolor där elever som utreds för mycket grov
            brottslighet placeras.
          </note>
          <note>
             Vi vill att lärare och annan skolpersonal får obligatorisk
            fortbildning i hedersproblematik och att dessa inslag stärks även
            i lärarutbildningen.
          </note>
          <note>
             Vi vill införa skriftliga ordningsomdömen och att frånvarostatistik
            ska föras in i slutbetyget.
          </note>
          <note>
            Den svenska skolan måste också lyfta sina ambitioner. Sverige
            ska vara en kunskapsnation, där skolans primära fokus ska och
            måste vara kunskapsuppdraget. Om Sverige ska vara ett konkurrenskraftigt
            land måste man också ha höga förväntningar på eleverna. Forskning
            visar också att ju högre förväntningar man har på eleverna , desto
            bättre resultat får vi.
          </note>
          <note>
            Det har emellertid under lång tid sett helt annorlunda ut. I
            dag är det alldeles för många elever som lämnar grundskolan utan
            fullständiga betyg. Det är till och med värre än så: Elever som
            lämnar grundskolan med godkända betyg får också i många fall med
            sig beskedet när man kommer till gymnasieskolan att betygen inte
            räcker till. Man har alltså inte tillräckliga förkunskaper för
            att klara av studier på gymnasieskolan. Det är ytterst allvarligt
            om betyget man får inte motsvarar de kunskaper man har. Gymnasieskolan
            har därmed också i många fall förvandlats till en reparationsverkstad
            för bristande förkunskaper från grundskolan. I längden är detta
            helt ohållbart.
          </note>
          <note>
            Politikens inriktning måste förändras. Kraven i grundskolan måste
            öka. Gymnasieskolan måste knytas närmare till högskola och universitet
            liksom till arbetsmarknadens behov. Studie- och yrkesvägledningen
            måste stärkas. I stället för att diskutera stress, betygshets,
            läxfri skolgång och längre sovmorgnar måste den politiska debatten
            handla om att säkerställa höga kunskapsnivåer.
          </note>
          <note>
            Skolan måste också bli bättre på att möta elevers olika behov.
            Särbegåvade barn ska mötas med ökade utmaningar, och de elever
            som har det svårare måste få mer hjälp i ett mycket tidigare skede.
            Vi förespråkar därför exempelvis nivågruppering i matematik, svenska
            och engelska från årskurs 4.
          </note>
          <note>
            Vi sverigedemokrater menar också att det är förödande för kunskapsinhämtandet
            att nyanlända elever alldeles för snabbt kommer in i reguljära
            klasser. En framgångsrik skolgång förutsätter också att man kan
            tillgodogöra sig utbildningen. Där är kunskaper i svenska helt
            avgörande.
          </note>
          <note>
            Vi vill därför inrätta en obligatorisk förberedelseskola för
            dessa elever, varifrån de slussas in i vanlig klass först när
            de behärskar språket så pass väl att de fullt ut kan tillgodogöra
            sig utbildningen. Det borde vara ganska uppenbart att om man inte
            behärskar språket har man också svårt att tillgodogöra sig utbildning
            och kan därmed inte heller leverera resultat. Här har dock andra
            principer än kunskapsuppdraget varit helt ledande.
          </note>
          <note>
            Vi vill också stärka Skolinspektionen för att säkerställa att
            svensk skola upprätthåller en hög kvalitet. Vi vill att Skolinspektionen
            ska göra fler kontroller och fler oregelbundna kontroller. Skolinspektionen
            ska också agera kraftfullt mot skolor som inte lever upp till
            de krav som ställs, som brister i utbildningskvalitet eller där
            hot, sexuella trakasserier och mobbning inte åtgärdas trots anmärkningar.
          </note>
          <note>
            Fru talman! För att Sverige ska kunna vara en världsledande kunskapsnation
            måste rekryteringen av lärare stärkas och lärarrollen renodlas.
            I dag är det alldeles för låga intagningskrav till lärarutbildningen.
            Många lärarstudenter väljer också att hoppa av utbildningen eller
            jobba med annat än undervisning efter examen. Tänk om vi vore
            mer som Finland, där läraryrket har precis samma attraktiva status
            som läkaryrket! Det skulle vara någonting.
          </note>
          <note>
            I stället har läraryrket nedmonterats under lång tid. Löneutvecklingen
            har släpat efter. De bästa studenterna väljer bort läraryrket
            för andra utbildningar. Ordningsproblem i svensk skola avskräcker
            folk från att bli lärare. Vi sverigedemokrater ser ett starkt
            behov av ämneskunskaper, något som har fått falla undan i lärarutbildningen,
            och tydligare och fler karriärvägar för lärare så att man också
            har någonting att sträva efter i sin yrkesroll.
          </note>
          <note>
            Vi ser också att lärarrollen har utvecklats till något helt annat
            än den borde vara. Läraren har blivit någon sorts extra socialsekreterare.
            Det är viktigt att renodla lärarrollen, och just därför föreslår
            vi rejäla anslag för att förstärka så kallad stödpersonal i skolan.
            Det kan handla om it-personal, administrativ personal och vaktmästeri
            eller personal inom elevhälsan såsom kuratorer, sjuksköterskor,
            skolläkare och skolpsykologer. Allt detta för att avlasta lärarna
            så att de kan fokusera på själva syftet med lärarrollen.
          </note>
          <note>
            Övriga större satsningar som vi lyfter fram i vår motion är bland
            annat att vi vill slopa karensavdraget för personal inom förskola,
            grundskola och fritidsverksamhet. Vi vill införa ett stimulansbidrag
            för att upprätthålla näringsrik och hög kvalitativ mat i både
            förskola och grundskola. Vi vill också ge ökat stöd till glesbygdsskolor.
            Detta är bara några av de punkter som vi för fram.
          </note>
          <note>
            Med allt detta sagt är det vår bestämda uppfattning att Sverige
            behöver en ny kurs, en ny färdriktning, en ny skolpolitik och
            en ny inriktning för densamma. Vårt anslag överstiger den ram
            som kammaren antagit. Därför kan vi inte yrka på någonting, utan
            vi hänvisar till och står bakom det vi säger i vårt särskilda
            yttrande.
          </note>
          <note>
            I detta anförande instämde Michael Rubbestad och Robert Stenkvist
            (båda SD).
          </note>
          <note type="speaker">
            Anf. 67 ANNIKA HIRVONEN FALK (MP) replik:
          </note>
          <note>
            Fru talman! I sitt anförande säger Patrick Reslow att vi inte
            ska tala om stress utan om kunskap. I en tid när den psykiska
            ohälsan växer, inte minst bland unga flickor, och när elever i
            gymnasieskolan bränner ut sig vill Patrick Reslow att vi inte
            ska tala om detta problem.
          </note>
          <note>
            Fru talman! En elev som mår dåligt kan inte tillgodogöra sig
            den undervisning och den kunskap som är skolans primära uppgift.
            En människa är en helhet – fungerar inte hälsan fungerar inte
            heller inlärningen.
          </note>
          <note>
            Miljöpartiet menar att vi måste ta tag i den psykiska ohälsa
            som drabbar barn och unga. Det handlar om insatser för en köfri
            barn ‑ och ungdomspsykiatri och om en förstärkt elevhälsa. Men
            det handlar också om att se över hur skolans system är utformade
            och till exempel ersätta kursbetyg i gymnasiet med ämnesbetyg
            så att man inte konstant bedöms och betygsätts efter sin sämsta
            prestation.
          </note>
          <note>
            För Miljöpartiet är frågan om elevers psykiska ohälsa en central
            del i att höja kunskapsresultaten. Jag vänder mig därför skarpt
            mot att ställa psykisk hälsa mot strävan efter kunskap.
          </note>
          <note type="speaker">
            Anf. 68 PATRICK RESLOW (SD) replik:
          </note>
          <note>
            Fru talman! Annika Hirvonen Falk klyver ord i sin replik. Jag
            har inte sagt att man inte ska tala om stress. Jag har sagt att
            det läggs alldeles för stort fokus på bland annat stress i stället
            för på kunskapsuppdraget.
          </note>
          <note>
            Annika Hirvonen Falk har själv bistått en politik som har bidragit
            till att öka stressen i skolan eftersom man inte har studiero
            och det inte råder lugn och ro i klassrummen. Det är en politik
            som inte har främjat betyg på ett tidigt stadium, utan betyg kommer
            som ett stressmoment i ett sent skede av skolgången. Mobbning
            tillåts för att man inte gör tillräckligt mycket åt det från skolans
            sida, för att man inte tar krafttag och skiljer mobbarna från
            dem som mobbas utan låter dem gå kvar i samma skola och möta varandra.
            Det är klart att det skapar stress.
          </note>
          <note>
            Fokus måste vara på kunskapsuppdraget. Om vi klarar kunskapsuppdraget,
            renodlar lärarrollen och ser till att det råder lugn och ro i
            klassrummen är jag säker på att Annika Hirvonen Falk kommer att
            se att stressen minskar.
          </note>
          <note>
            På en punkt vill jag gärna ge Annika Hirvonen Falk rätt, och
            det är i fråga om hennes syn på ämnesbetyg. Jag tror också att
            kursbetygen har varit en stressfaktor och att en övergång till
            ämnesbetyg kommer att göra det betydligt bättre , inte minst på
            gymnasiet. Där kan man i dag se exempelvis att den som inte klarar
            Matte 1 genast hamnar i uppförsbacke på Matte 2, för att inte
            tala om Matte 3, i stället för den långa process som vi hade tidigare
            när vi hade ämnesbetyg.
          </note>
          <note>
            I övrigt tycker jag att Annika Hirvonen Falk går ett steg för
            långt när hon säger att jag har sagt att vi inte ska tala om stress.
            I själva verket säger jag att det finns andra faktorer som måste
            prioriteras från politikens sida än bara läxfrihet, betygsfrihet
            och stress.
          </note>
          <note type="speaker">
            Anf. 69 ANNIKA HIRVONEN FALK (MP) replik:
          </note>
          <note>
            Fru talman! Nu satt jag ju inte i utbildningsutskottet förra
            mandatperio ­ den, men jag har nog aldrig hört en utbildningspolitiker
            som bara fokuserar på läxfrihet och stress. Tvärtom har jag hört
            många som menar att det här hänger ihop.
          </note>
          <note>
            Vi måste arbeta mot den psykiska ohälsa som faktiskt är ett av
            hindren för att elever ska prestera i skolan. Miljöpartiet har
            gjort ett aktivt arbete för att motverka mobbning och sexuella
            trakasserier. Också här skiljer vi oss från Sverigedemokraterna
            i kunskapen om maktstrukturer kopplade till exempelvis destruktiva
            maskulinitetsnormer, sexualisering och sexualise ­ rat våld och
            insikten att det hänger ihop.
          </note>
          <note>
            Betyg på ett tidigt stadium har utvärderats och forskats på,
            och forskningen visar att det har motsatt effekt på kunskapsutvecklingen
            för dem som presterar sämst i skolan och inga fördelar för dem
            som presterar bäst.
          </note>
          <note type="speaker">
            Anf. 70 PATRICK RESLOW (SD) replik:
          </note>
          <note>
            Fru talman! Det finns också internationell forskning som visar
            att betyg om man använder dem från ett tidigt stadium blir en
            naturlig del i skolarbetet och inte upplevs som någonting konstigt
            alls.
          </note>
          <note>
            Problemet uppstår om vi börjar ge betyg i årskurs 6, 8 eller
            9. Då blir det i ett sent skede, där man är i ett annat utvecklingsstadium.
            Det leder automatiskt till ökad stress. Men om betyget är med
            från början, om man redan från början får betyg eller skriftliga
            omdömen, blir det en naturlig del i skolarbetet.
          </note>
          <note>
            Där skiljer vi oss tydligen helt och hållet åt. Miljöpartiet
            har under lång tid varit med och stött regeringar som har en helt
            annan syn på till exempel betyg och betygens nödvändighet i svensk
            utbildning.
          </note>
          <note type="speaker">
            Anf. 71 NIELS PAARUP-PETERSEN (C):
          </note>
          <note>
            Fru talman och kära riksdagskollegor! Skollagen slår fast att
            utbild ­ ningen inom den svenska skolan syftar till att främja
            alla elevers utveck ­ ling och lärande samt ge livslång lust att
            lära. Skollagen föreskriver att utbildningen ska vara likvärdig,
            oavsett var i landet den anordnas, och att hänsyn ska tas till
            elevernas olika förutsättningar och behov.
          </note>
          <note>
            Skolan har ett särskilt ansvar för de elever som av olika anledningar
            har svårigheter att nå målen med utbildningen. Det är vackert.
            Det är så det bör vara i skolan – alla barn får en chans. Men
            sådan är tyvärr inte verkligheten i dag.
          </note>
          <note>
            Fru talman! Låt mig ge ett exempel från min hemkommun Malmö,
            ett exempel som tyvärr inte är unikt i Sverige.
          </note>
          <note>
            Värner Rydénskolan är uppkallad efter Sveriges utbildningsminister
            för hundra år sedan. På Värner Rydénskolan uppnår mindre än hälften
            av eleverna behörighet till gymnasiet, och då har nyanlända barn
            redan räknats bort. Det är en skola som utbildar till utanförskap,
            för vi vet att skolmisslyckande leder till arbetslöshet, ohälsa
            och ofrihet.
          </note>
          <note>
            Tänk dig själv att stå där på morgonen på ditt barns första skoldag.
            Du håller ditt barn i handen, ditt barn som är det viktigaste
            du har och som du nu ska lämna över i en ny värld – en värld där
            barn ska få de kunskaper de behöver, där de förhoppningsvis får
            vänner för livet och där de kommer att spendera de flesta vakna
            timmar under de år då de formas som människor. Tänk då att veta
            att du lämnar över ditt barn till en skola där inte ens hälften
            lyckas. Tänk dig den känslan för en förälder!
          </note>
          <note>
            Det är provocerande. Det gör mig faktiskt både förbannad och
            ledsen när jag tänker på de tusentals barn som aldrig får den
            möjlighet att ta sig fram i livet som de borde ha, barn som får
            veta av sina lärare att i den klass de går i kommer bara fem elever
            att komma in på gymnasiet. Det är barn som själva säger att de
            som nu har fått makten faktiskt måste göra något. Och de har rätt
            – vi måste göra något.
          </note>
          <note>
            Varenda svensk skola måste kunna erbjuda en skolgång som ger
            barnen förutsättningar att ta del av samhällets alla möjligheter.
            Alla barn måste ges de kunskaper som krävs för att ta ett jobb
            eller skapa jobb och därigenom säkra sig en egen försörjning.
            Alla barn måste få nycklarna till den frihet det är att kunna
            tolka sin omvärld och själv kunna bestämma över sitt liv.
          </note>
          <note>
            Och nej, det är ingen ursäkt att en skola ligger i ett socialt
            utsatt område. Det kan vi som samhälle inte acceptera som ursäkt
            för skolmisslyckanden. Hela grunden för den svenska skolan är
            att ett barn ska kunna lyckas oavsett var hon är född och oavsett
            vilka föräldrar livets lott har gett henne.
          </note>
          <note>
            Ändå har detta accepterats av det svenska skolsystemet – från
            kommun till skolverk och skolinspektion. För de låga resultaten
            är ju kvar, och enligt granskningarna av skolan är allting grönt.
            Men hur kan vi som samhälle tycka att en skola gör allting rätt
            när den inte ger barn en framtid?
          </note>
          <note>
            Fru talman! Låt mig understryka att detta inte är en kritik av
            lärarna eller annan personal på de utsatta skolorna runt om i
            Sverige, som kämpar varje dag för att lyckas. Det är en kritik
            av alla nivåer av beslutsfattande och utveckling som inte lyckats
            bättre, inklusive oss i denna kammare. Det är dags att ta eleverna
            som utgångspunkt när vi utvecklar skolpolitiken. En kommande regering
            har som sitt främsta uppdrag inom skolpolitiken att säkra att
            alla barn i Sverige får en ärlig chans, oavsett var de bor.
          </note>
          <note>
            Ska vi lyckas krävs insatser på alla nivåer som utgår från elevens
            behov. Det är vad Centerpartiets politik gör. Därför vill vi ha
            hög kvalitet i förskolan. Den långsiktiga målsättningen måste
            vara en utbyggd förskola och att fler barn ska få möjlighet att
            delta i förskoleverksamheten, inte minst de barn som i dag inte
            har samma tillgång till det svenska språket i hemmet.
          </note>
          <note>
            För att höja kvaliteten och få fler kompetenta pedagoger i verksamheten
            behöver vi införa karriärtjänster, och kompetensutvecklingsgarantin
            måste även gälla pedagoger i förskolan. Det bör även vara lättare
            för barnskötare att vidareutbilda sig till förskollärare under
            den tid de arbetar i förskolan.
          </note>
          <note>
            Ett bra sätt att nå barn till nyanlända föräldrar är att erbjuda
            integra ­ tionsförskola, där förskoleverksamheten bedrivs parallellt
            med sfi-under ­ visning för föräldrarna. Försök har gjorts i vissa
            stadsdelar i Stockholm, med bra resultat. Detta bör utvidgas till
            fler delar av landet.
          </note>
          <note>
            Det är också viktigt att resurser går dit där de behövs, varför
            de riktade statsbidragen måste ses över och bli färre. Det skulle
            ge mer fokus på verksamhet och mindre på administration.
          </note>
          <note>
            Det är såklart också viktigt att vi talar om den viktigaste delen
            av samhällets verktygslåda för att ge alla barn samma möjligheter
            i livet, nämligen lärarna. Det finns ett stort behov av att höja
            läraryrkets status. Därför måste det skapas förutsättningar för
            fristående lärarutbildningar, kontinuerlig och systematisk kompetensutveckling,
            kollegialt lärande samt minskad detaljstyrning i skolan. Det behövs
            också tydliga karriärvägar för lärarkåren, skickliga skolledare
            som leder det pedagogiska utvecklingsarbetet och mer klassrumsnära
            forskning.
          </note>
          <note>
            Fru talman! Det råder i dag stor brist på lärare, och bristen
            kommer att öka de kommande åren. Samtidigt finns det pensionerade
            lärare och många lärare som arbetar i skolan utan lärarlegitimation
            men i många fall med lärarutbildning och stor kompetens. Mot bakgrund
            av detta bör kravet på lärarlegitimation slopas under fem år.
            Annars skapar vi en ohållbar situa ­ tion för skolledare, lärare
            och elever.
          </note>
          <note>
            För högpresterande personer med en annan examen än en pedagogisk
            måste det finnas goda möjligheter att snabbt läsa in den pedagogiska
            kompetens som behövs för att bli lärare. Jag och Centerpartiet
            vill därför utöka och bredda de kompletterande pedagogiska utbildningarna
            och bygga ut Teach for Sweden.
          </note>
          <note>
            Fler enskilda aktörer måste också få möjlighet att bedriva fristående
            lärarutbildning. Det är i dag svårt i praktiken. Man måste ha
            tillstånd att utfärda lärarexamen även om man bara vill ge exempelvis
            kortare påbyggnadsutbildningar. Jag och Centerpartiet vill därför
            att regelverket för enskilda utbildningsanordnare ses över i syfte
            att öppna för fristående lärarutbildningar.
          </note>
          <note>
            Vidare vill vi ha en tydlig och långsiktig satsning på ett nationellt
            digitalt lärarlyft. Lärarutbildningarna måste ta in det digitala
            perspektivet i alla relevanta ämnen, och lärare och skolledare
            måste få en kontinuerlig uppdatering i digitalt lärande.
          </note>
          <note>
            Fru talman! Jag vill se ett tydligt och utökat statligt ansvar
            för hur lärare och skolledare kontinuerligt under sin karriär
            kan utvecklas och få tillgång till kompetensutveckling. Vi i Centerpartiet
            vill införa en statlig kompetensutvecklingsgaranti för en garanterad
            hög kvalitativ och relevant kompetensutveckling. En sådan garanti
            stärker lärarnas möjligheter att ta del av klassrumsnära fortbildning
            och utvecklas i sin profession.
          </note>
          <note>
            Lönenivån inom läraryrket är såklart viktig för yrkets attraktivitet,
            precis som karriärmöjligheterna. Med ett karriärsystem för förskollärare,
            lärare och skolledare kan vi både öka kompetensen och höja lönerna
            på området. I ett första steg mot ett tydligt karriärsystem för
            lärare vill Centerpartiet se en utökning av antalet karriärtjänster.
          </note>
          <note>
            För att göra det möjligt för lärare att vara lärare och ägna
            sig åt sitt pedagogiska uppdrag, för elevernas skull, vill Centerpartiet
            att det införs lärarassistenter. Denna nya yrkesgrupp ska, förutom
            att ägna sig åt att stödja lärare i kringarbete som rör administration,
            teknik, etcetera, också kunna vara ett stöd i själva undervisningen.
          </note>
          <note>
            Fru talman! Det är väldigt viktigt att skolan hänger ihop med
            arbetsmarknaden. Skolan ska ge en stabil grund för elevernas kommande
            etablering på arbetsmarknaden. Därför är utbildningsväsendets
            koppling till arbetsmarknaden av central betydelse.
          </note>
          <note>
            Centerpartiet föreslår ett antal reformer för att stärka denna
            koppling. En tvåårig yrkesskola bör inrättas, gymnasiets introduktionsprogram
            bör stärkas och studie- och yrkesvägledarnas roll bör ses över
            och stärkas. Därtill behöver det bli fler lärlingsutbildningar
            och yrkescollege för att säkra att alla människor kan gå från
            utbildning till jobb.
          </note>
          <note>
            Genom nästa utbildningsnivå, yrkeshögskolans utbildningar, förses
            företag med kompetent arbetskraft, och de studerande får en utbildning
            som i hög grad leder till arbete. Därför måste yrkeshögskolan,
            med sina i dag relativt små resurser, stärkas och byggas ut. Detta
            är en prioriterad uppgift för den kommande regeringen. När det
            gäller att erbjuda kompletterande utbildning inriktad mot ett
            specifikt yrke har just yrkeshögskolan en viktig roll att spela,
            oavsett om det handlar om personer som precis gått ut gymnasiet
            eller personer som vill komplettera sin utbildning.
          </note>
          <note>
            Fru talman! Vi måste ha högre kvalitet i utbildningen på alla
            nivåer. Vi måste ha en mer internationell utbildning, och vi måste
            säkra att kompetensen hos lärarna blir högre. Vi måste säkra att
            alla barn faktiskt får den utbildning de förtjänar.
          </note>
          <note>
            (Applåder)
          </note>
          <note>
            I detta anförande instämde Fredrik Christensson (C).
          </note>
          <note type="speaker">
            Anf. 72 DANIEL RIAZAT (V):
          </note>
          <note>
            Fru talman! Vi är här för att debattera utbildningsväsendets
            utgiftsområde 16 eller, som det kallas i folkmun, servettskiss
            från den yttersta högern.
          </note>
          <note>
            Svensk politik befinner sig i ett mycket märkligt läge. Samtidigt
            som den mediala bilden fokuserat på den knepiga parlamentariska
            situationen har det politiska innehållet hamnat i skymundan. Den
            parlamentariska situationen är tydlig. De rödgröna partierna samlade
            störst förtroende efter valet den 9 september. Före detta Alliansen
            blev näst största före detta block, och tyvärr ökade stödet för
            extremhögern.
          </note>
          <note>
            Men oavsett mandatfördelning och politiska spel är uppgiften
            för oss som landets högsta förtroendevalda att se till att statens
            budgetramar hanteras på ett seriöst och ansvarsfullt sätt. Den
            nuvarande budgetsituationen kan inte kallas vare sig seriös eller
            ansvarsfull och har redan fått konsekvenser för verksamheter runt
            om i landet.
          </note>
          <note>
            Låt mig vara tydlig, fru talman. Den övergångsbudget som lades
            fram av Socialdemokraterna, Vänsterpartiet och Miljöpartiet är
            inte en idealisk budget för någon av oss. Men på grund av den
            parlamentariska situation Sverige befinner sig i just nu är det
            den budgeten som borde ha röstats igenom av samtliga anständiga
            partier som vill nå fram till en lösning utan att under tiden
            sätta vare sig myndigheter eller övriga samhällsfunktioner i ett
            pressat läge.
          </note>
          <note>
            Det är därför med sorg jag kan konstatera att en minoritet i
            Sveriges riksdag bestående av konservativa partier med ett aktivt
            stöd av extremhö ­ gern, samma konstellation som också drev på
            för att fälla det största reger ­ ingsunderlaget, fått igenom
            sitt budgetförslag i riksdagens kammare.
          </note>
          <note>
            Fru talman! Det är inte något nytt att ytterkantshögern, bestående
            av moderater, kristdemokrater och extremhögern, alltid har satsat
            mindre på den svenska skolan. Jag behöver inte nämna de åtta år
            då Alliansen satt vid makten, då skattesänkningar alltid gick
            före satsningar på vår välfärd och vår skola.
          </note>
          <note>
            I de fall dessa högerpartier mot förmodan lagt mer resurser har
            det snabbt kunnat konstateras att det har varit luftslott, alternativt
            för dåligt planerade förslag, vilket kommer att ta många år att
            reparera. I många fall har satsningarna dessutom syftat till att
            skapa en skola som inte längre utgår från principer om likvärdighet
            och jämlikhet.
          </note>
          <note>
            Hur ser det då ut i det nuvarande budgetförslag som har lagts
            fram?
          </note>
          <note>
            Förskolan har i dag ett uppdrag att stödja barn i deras språkutveckling,
            både på barnens modersmål och på svenska, för de barn som är nyanlända.
            Här menar högern att det finns forskning som visar att förskolor
            där majoriteten av barnen har ett annat modersmål än svenska inte
            har lyckats med sitt uppdrag, utan att ge några som helst exempel
            på vilken forskning som konstaterar sådant.
          </note>
          <note>
            Man säger vidare: ”För de barn som aldrig eller mycket sällan
            möter svenska språket i hemmet behövs en särskild språkförskola
            för att de ska kunna svenska när de börjar skolan.” Jag tror att
            vi träffar människor i separata världar. Barn i den åldern har
            otroligt lätt för att lära sig ett språk.
          </note>
          <note>
            Att förskolans personal i dagsläget har det tufft och går på
            knäna på grund av att det är för lite personal är ett faktum.
            Att det ibland kan behövas tillfälliga lösningar för att ge samtliga
            barn, inklusive nyanlända, en bra förskolegång är också ett faktum
            och inget märkligt.
          </note>
          <note>
            Men låt oss vara ärliga: Detta förslag handlar inte om att vare
            sig hjälpa nyanlända barn att lära sig språket – deras familjer
            har dessutom splittrats på grund av den migrationslagstiftning
            som samma partier står bakom – eller att hjälpa förskolan i dess
            uppdrag att stödja deras språkutveckling för att de ska kunna
            komma vidare i skolan. Det handlar om att separera barn i så tidig
            ålder som möjligt. Tvärtemot det man säger visar forskning ­ en
            att de barn som separeras i tidig ålder får en känsla av att de
            inte är som alla andra. Detta är ord som jag tagit från Skolverket
            och som publicerades för tre månader sedan. Där konstaterar man
            detta faktum.
          </note>
          <note>
            Men trots detta fortsätter det yttersta högerblocket med ett
            hafsverk som inte ens kommer att genomföras under denna mandatperiod
            eftersom det kommer att ta för lång tid att utreda det. Förhoppningsvis
            får vi en annan regering innan dess.
          </note>
          <note>
            Sedan kommer vi till nästa budgetpost, där samma ytterkantsblock
            satsar på att förbereda ett införande av tioårig grundskola. Förskoleklassen
            skrotas och omvandlas till klass 1. En mycket viktig övergång
            mellan förskolan och grundskolan slopas därmed.
          </note>
          <note>
            Det finns mycket att säga om införandet av den tioåriga grundskolan.
            Men att denna satsning dessutom enbart består av fortbildningsinsatser
            för personalen i förskoleklassen är skrattretande – inte för att
            förskoleklassens personal inte behöver fortbildning, tvärtom,
            men för att förskoleklassen med så här kort varsel och med den
            lärarbrist som råder i dag inte kan tackla den utmaning vi står
            inför samtidigt som man inför tioårig grundskola.
          </note>
          <note>
            Låt mig citera Åsa Fahlén, ordförande för Lärarnas Riksförbund:
            ”Hur ska undervisningen öka när lärare saknas?” Hon nämner även
            att högern sänker skatten för höginkomsttagare men konstaterar
            att medianlönen bland grundskollärare ligger på 32 900 kronor
            i månaden, det vill säga ungefär 10 000 kronor lägre än vad som
            krävs för att få skattelättnader av den yttersta högern.
          </note>
          <note>
            Sedan Vänsterpartiet började budgetförhandla med S- och MP-reger
            ­ ingen under förra mandatperioden har vi trots vår roll som oppositionsparti
            fått igenom en rad satsningar på svensk välfärd och inte minst
            inom utbildningsväsendet. Vi i Vänsterpartiet är inte nöjda och
            vill gå betydligt längre, men vi är glada över de satsningar som
            genomförts på initiativ av oss.
          </note>
          <note>
            Upprustning av skollokaler är ett exempel, liksom satsningar
            på utemiljöer i förskolan och skolan. Dessa satsningar tas nu
            helt och hållet bort i budgetförslaget från den yttersta högern.
            Likaså kan vi nämna de flera hundra miljoner som skulle ha gått
            till jämlikhets- och likvärdighetsarbetet i skolan, vilket Matilda
            Ernkrans också nämnde.
          </note>
          <note>
            Fru talman! I förskolan och skolan får barnen lära sig om jämställdhet
            och hur viktig den är. I riksdagen beslutar högern att lägga ned
            en myndighet som arbetar specifikt med jämställdhetsfrågor. Detta
            sker ett år efter me too-revolutionen, då personal och skolelever
            startade diverse kampanjer för att uppmärksamma resten av samhället
            på det sexuella våld och den sexism som även förekommer inom skolans
            värld. Man gör det dessutom med hjälp av ett parti som har företrädare
            som, vilket avslöjades i förra veckan, har nätkonton där det sprids
            kvinnohat och där man tipsar människor om hur de ska kunna våldta
            kvinnor.
          </note>
          <note>
            I förskolan och i skolan får man lära sig att vi måste visa omtanke
            om vår miljö och vårt klimat. Men när 15-åriga Greta och andra
            ungdomar driver en enorm opinionsbildning om vår tids ödesfråga
            möts de av en hatande höger som dessutom tar bort resurserna avseende
            miljöåtgärder och slopar den satsning som vi gjorde tillsammans
            med regeringen, där tusentals ungdomar fick åka gratis buss under
            sommaren.
          </note>
          <note>
            I förskolan och i skolan får barnen lära sig att rasism är fel.
            Rasism är en ideologi vi aldrig får acceptera eller normalisera.
            I riksdagen öppnas nu inte bara dörren för extremhögern, utan
            extremhögern får nu äga Moderaternas och Kristdemokraternas nycklar
            till denna dörr.
          </note>
          <note>
            Sverige firade nyligen att vi har rösträtt sedan hundra år tillbaka.
            Vi kallar det för att demokratin fyller 100 år. Att skräddarsy
            en budget i syfte att få extremhögerns aktiva stöd är att spotta
            på alla de människor som kämpat hela sitt liv för just människors
            lika rätt och för demokratin. Tänk på detta, Centerpartiet och
            Liberalerna, nästa gång ni slår näven i bordet när Åkesson säger
            något ni ogillar eller tycker är rasistiskt eller nästa gång en
            partiledare ska lova sitt barn att man aldrig kommer att samarbeta
            med extremhögern!
          </note>
          <note>
            Vilka är då vinnarna i denna budget? Är det lärarna i förskolan
            och skolan, är det skolelever eller skolpersonal eller någon annan
            som verkar inom utbildningsväsendet? Svaret är ganska enkelt:
            Nej, det är återigen de allra rikaste i vårt samhälle som är vinnarna
            i den budget som nu har lagts fram av Alliansen. Det är sådan
            logiken är för högern: Man ska alltid gynna de rika, alltid sänka
            skatterna för de rika och aldrig någonsin satsa tillräckligt mycket
            pengar på vår välfärd och vår skola.
          </note>
          <note>
            (Applåder)
          </note>
          <note type="speaker">
            Anf. 73 ERIK BENGTZBOE (M) replik:
          </note>
          <note>
            Fru talman! Tack, Daniel Riazat, för anförandet!
          </note>
          <note>
            Låt mig först och främst konstatera att de riktade statsbidrag
            som Daniel Riazat hänvisar till när det gäller bland annat upprustning
            av skol ­ lokaler och jämlikhetspengar upphör den sista december
            i år, oavsett vad övergångsbudgeten säger. I och med att bemyndigandet
            att spendera peng ­ arna upphör den sista december finns alltså
            de pengarna inte tillgängliga 2019. Detta vet Daniel Riazat mycket
            väl, för det är något som riksdagen beslutade när man antog den
            förra budgeten från S, V och MP. De peng ­ arna försvinner alltså
            den sista december oavsett om övergångsbudgeten går igenom eller
            inte.
          </note>
          <note>
            Sedan känner jag ett behov av att bemöta diskussionen om förskole
            ­ klassen och att göra grundskolan tioårig. Vi är övertygade om
            att det kom ­ mer att stärka progressionen i skolsystemet och
            kunskapsinhämtningen om förskoleklassen inte blir den fristående
            satellit som den i dag är i skolsyste ­ met. Det finns ganska
            mycket forskning som ger belägg för detta. Bland annat finns det
            svensk forskning som konstaterar att svenska förskoleelev ­ er
            själva tror att de ska börja skolan när de börjar förskoleklassen
            och sedan blir besvikna när de inser att det är först ett år senare
            som skolan börjar.
          </note>
          <note>
            Förslaget handlar inte om att utöka undervisningstiden eller
            ens om att förändra det pedagogiska innehållet i förskoleklassen,
            som det ibland ges sken av. Förskoleklassen ska se ut mer eller
            mindre som den gör i dag, men vi vill att den organisatoriskt
            ska vara en del av lågstadiet, för att vi ska slippa den typ av
            onödiga överlämningar som vi vet att ett stadiebyte tyvärr innebär,
            där många elever faller ur och halkar efter.
          </note>
          <note>
            Jag ser inte riktigt vad Vänsterpartiet finner så provocerande
            i detta. Vad är så dumt med att göra lågstadiet fyraårigt? På
            vad sätt vore det dumt om förskolepedagogiken kunde följa med
            in i lågstadiet för de elever som behöver mer av förskolepedagogiken?
          </note>
          <note type="speaker">
            Anf. 74 DANIEL RIAZAT (V) replik:
          </note>
          <note>
            Fru talman! Jag skulle vilja börja med att svara på frågan om
            skollokaler och utemiljöer. Erik Bengtzboe, som är skicklig retoriskt,
            kan alltid försöka säga att detta är något som inte skulle finnas
            med i budgeten. Men nu är det så att det finns med i övergångsbudgeten,
            vilket betyder att man ha de gett ett bemyndigande till myndigheterna
            att dela ut dessa pengar. Det som folket förlorar är ungefär 680
            miljoner kronor, som ni tar bort från satsningen. Du kan få förklara
            detta för lokala politiker, dina partikamrater, skolelever och
            andra som i mångt och mycket har eftersatta skollokaler och utemiljöer
            och som skulle ha behövt dessa pengar. Detta får du stå till svars
            för, inte vi från den rödgröna sidan.
          </note>
          <note>
            När det kommer till förskoleklassen och att den ska omvandlas
            till klass 1 är det tragiskt att man gör en så stor grej av denna
            fråga, om ni nu menar att det inte blir någon som helst skillnad
            någonstans och att de fackliga organisationerna och andra dessutom
            har fel i denna fråga, det vill säga att professionen har fel
            och Moderaterna rätt. Jag menar tvärtom. Jag menar att vi som
            politiker måste lyssna mer på professionen. I detta fall är det
            tydligt att det inte bara handlar om att byta namn och kalla det
            för klass 1, utan det handlar om det som Moderaterna alltid driver
            mot forskningen, nämligen att vi ständigt ska ha mer krav på våra
            barn i lägre åldrar. Jag har inget emot krav eller förväntningar
            på barn; det finns forskning som visar att det hjälper. Det är
            bara det att den forskning som du hänvisar till, att det skulle
            vara fruktansvärt bra att ha klass 1 i stället för förskoleklassen,
            inte finns.
          </note>
          <note type="speaker">
            Anf. 75 ERIK BENGTZBOE (M) replik:
          </note>
          <note>
            Fru talman! Jo, Daniel Riazat, den forskningen finns, och den
            företräds av bland andra Åsa Fahlén och Lärarnas Riksförbund,
            som har som ett skarpt krav på nästa regering att förskoleklassen
            ska ingå i grundskolan och att grundskolan ska göras tioårig.
            Däremot har de invändningar mot att utöka undervisningstiden.
            Detta skulle Daniel Riazat veta om han hade läst den debattartikel
            av Åsa Fahlén som han själv hänvisade till.
          </note>
          <note>
            Det gör enormt stor skillnad om vi kan garantera att de elever
            som befinner sig i förskoleklassen och som av olika anledningar
            behöver extra stöd och insatser kan fortsätta att få dessa k ontinuerligt
            in i lågstadiet. I dag vet vi genom alla utvärderingar vi får
            att oerhört många elever tappar detta stöd och dessa insatser
            när överlämningen från förskoleklass till lågstadiet görs.
          </note>
          <note>
            Förskoleklassen blev med stöd av Vänsterpartiet obligatorisk.
            Den är redan på plats. Varför inte göra det enklare för lärarna
            att följa med och ta hand om eleverna?
          </note>
          <note type="speaker">
            Anf. 76 DANIEL RIAZAT (V) replik:
          </note>
          <note>
            Fru talman! Givetvis!
          </note>
          <note>
            När det gäller forskning som handlar om mer undervisningstid
            i lägre åldrar existerar den absolut inte. Däremot har Erik rätt
            i att det finns olika rapporter när det kommer till själva införandet
            av tioårig grundskola eller inte.
          </note>
          <note>
            Jag vill säga att det har varit en ganska smart taktik av dig,
            Erik Bengtzboe, att prata om dessa sakfrågor för att kunna undvika
            att prata om det faktum att ni frångår principen för hur man agerar
            i en sådan budgetsitua ­ tion som landet befinner sig i. Ni har
            öppnat dörren för extremhögern, anammat stora delar av deras retorik
            och helt enkelt gett dem nyckeln till denna dörr. Jag tycker att
            mycket mer fokus bör ligga på detta.
          </note>
          <note>
            Moderaterna satsar inte bara mindre på skolan utan öppnar även
            dörren för extremhögern.
          </note>
          <note type="speaker">
            Anf. 77 NIELS PAARUP-PETERSEN (C) replik:
          </note>
          <note>
            Fru talman! Mitt i den agitation vi hörde tidigare fanns några
            konkreta synpunkter från Daniel Riazat, bland annat om barn och
            deras tillgång till möjligheten att lära sig svenska.
          </note>
          <note>
            Du sa att vi säkert träffar olika barn, Daniel Riazat. Det är
            sannolikt sant, eftersom du träffar barn mest i Falun och jag
            mest i Malmö. Det som vi och andra partier har pratat om i samband
            med tillgång till förskola och att förenkla möjligheterna för
            barn som har kommit till Sverige att lära sig svenska handlar
            om att barn faktiskt behöver lära sig svenska. Vi kan se i dag
            att barn som kommer till Sverige innan skolan börjar har lägre
            sannolikhet att klara skolan, bland annat därför att de klarar
            sig sämre i svenska och i svenska som andraspråk. Det finns ett
            konkret behov. Om vi vill att alla barn ska få samma möjligheter
            att klara skolan och gå vidare till gymnasiet och skapa sig en
            framtid är nyckeln just språket. I dag lyckas man inte fullt ut
            att uppnå det, inte ens för barn som har kommit till Sverige innan
            skolan börjar.
          </note>
          <note>
            Jag undrar: Ser du inte behovet av att säkra att fler barn får
            bättre tillgång till svenska språket och att börja även före skolgången,
            så att alla barn kan få samma möjligheter?
          </note>
          <note type="speaker">
            Anf. 78 DANIEL RIAZAT (V) replik:
          </note>
          <note>
            Fru talman! Jag råkar vara ett av de barn som kom när jag var
            relativt liten. Jag har bra exempel på hur den svenska skolan
            funkar som bäst när den integrerar elever och inkluderar dem i
            den ordinarie skolverksamheten.
          </note>
          <note>
            Tvärtemot den logik som företräds av högern, där man ständigt
            ska separera barnen, som får en känsla av att inte tillhöra en
            större grupp och inte är som alla andra, har jag varit med om
            precis det motsatta. När jag jämför med dem som gick samtidigt
            som jag men inte fick den chans som jag fick ser jag skillnaden
            i deras studieresultat. Jag skulle därför vilja säga att det är
            precis tvärtom, vilket är exakt vad Skolverket visar: Ju mer vi
            separerar barnen från varandra, desto mindre kommer de att lära
            sig såväl språket som övriga ämnen, som de lyckas sämre i. Det
            är ganska självklart: Ett inkluderande system leder till att elever
            känner sig som en del av gruppen. I det läget är det också enklare
            att lära ut.
          </note>
          <note>
            Ni kan argumentera emot forskningen, Niels Paarup-Petersen, men
            då vill jag gärna ha belägg för att det finns något som talar
            emot den existerande forskning och de empiriska studier som har
            gjorts. Dessa släpptes som sagt för tre månader sedan. Jag skulle
            vilja säga att det är misslyckat att separera barn.
          </note>
          <note>
            Jag tror inte att du har som syfte att separera barn, Niels Paarup-Petersen,
            utan jag tror att du verkligen vill att barnen ska kunna gå i
            en bra förskola och lära sig språket så fort som möjligt. Men
            läs lite mellan raderna hos dem du har släppt fram i budgeten
            – ytterkantshögern! De har inte samma syfte som du. Frågan till
            Nils blir: Vad säger du om detta?
          </note>
          <note type="speaker">
            Anf. 79 NIELS PAARUP-PETERSEN (C) replik:
          </note>
          <note>
            Fru talman! Daniel Riazat är väldigt bra på att prata om högern,
            och man kan prioritera sin tid för detta. Jag frågade snarare
            vad Vänstern vill göra vid detta tillfälle, för det är detta som
            är den grundläggande frågan när man står här som politiker. Det
            handlar inte om vad alla de andra vill göra utan om vad jag eller
            vi vill göra, vilken vision vi har för samhället och hur vi vill
            genomföra den. Vi kan absolut spendera en massa dagar på att bara
            skylla på varandra och klaga på alla andra, men jag tror inte
            att samhället blir så mycket bättre av det.
          </note>
          <note>
            Min fråga var: Hur vill du göra för att säkra att barn som kommer
            hit till Sverige faktiskt får den kunskap i svenska språket som
            gör att de får samma möjligheter att klara sig igenom skolan som
            mina barn, som är födda i Sverige? Hur kan vi uppnå det? I dag
            har de mycket mindre möjligheter att klara skolan. Detta visar
            all statistik, och det är det riktiga problemet, inte vilken budget
            som någon annan står för.
          </note>
          <note type="speaker">
            Anf. 80 DANIEL RIAZAT (V) replik:
          </note>
          <note>
            Fru talman! Det stämmer att när vi har ett skolsystem eller ett
            förskolesystem där det inte finns tillräckligt med personal, där
            satsningarna under ganska många år tyvärr inte har gått till personalen
            eller till att utveckla språkstödjande verksamheter och annat
            ger det ett dåligt resultat.
          </note>
          <note>
            Vi ska samtidigt vara ärliga och säga att svensk förskola är
            bland de bästa i hela världen. Svensk förskola är i världsklass,
            när det kommer till såväl den generella verksamheten som den språkliga
            verksamheten. Det som barnen behöver är mer satsningar på språkstöd
            i till exempel förskolan, vilket redan existerar och som de rödgröna
            partierna har gett mer pengar till under de senaste åren. Vad
            de behöver är att bli inkluderade.
          </note>
          <note>
            Barn lär sig som mest när de är mellan två och fyra år, enligt
            all forskning. Det är inte raketforskning vi pratar om, utan detta
            handlar om faktiska behov som alla barn har, mer personal och
            mer satsningar på språkstödjare. Då kommer detta att lösa sig
            av sig självt.
          </note>
          <note type="speaker">
            Anf. 81 ROGER HADDAD (L):
          </note>
          <note>
            Fru talman! Först vill vi från Liberalerna deklarera att i och
            med att vår budgetmotion och de ramar som vi har presenterat inte
            har vunnit kammarens gehör kommer vi att avstå vid dagens omröstning
            om budgeten.
          </note>
          <note>
            Fru talman! Det påstås ofta att vi har stora problem i svensk
            skola, och det är korrekt. Men om man tittar på resultaten och
            resultatutvecklingen över tid och hur många som trots allt klarar
            sig igenom grundskolan och gymnasieskolan tycker vi att det generellt
            sett går bra.
          </note>
          <note>
            Vi måste också rikta ett stort tack till all den personal inom
            förskola, skola, gymnasium och hela utbildningssystemet som gör
            sitt yttersta varje dag. Jag förstår deras frustration ibland
            när de tittar på skoldebatterna och menar att vi bara svartmålar.
            Jag kan garantera att flera av oss som är engagerade i skolpolitiken
            verkligen ser vilka oerhört stora insatser som skolledare, rektorer
            och lärare gör dagligen.
          </note>
          <note>
            I och med att svensk skola är så helt avgörande och central i
            vår demokrati och i vårt samhälle kan vi ändå inte acceptera att
            ungefär var fjärde elev lämnar den obligatoriska grundskolan utan
            godkänt betyg i ett eller flera ämnen. Det finns inget viktigare
            än att alla barn och ungdomar som lämnar svensk grundskola ska
            ha lärt sig att läsa, räkna och skriva innan de går vidare i livet.
            Det finns inget viktigare politiskt mål som vi måste jobba för.
            Fler måste gå igenom grundskolan med godkända betyg.
          </note>
          <note>
            Häromdagen uppmärksammades vi i utskottet på problematiken med
            så kallade hemmasittare, och vi har också lyft fram det ett antal
            gånger de senaste dagarna. Egentligen är det, fru talman, ett
            mycket sorgligt kapitel som ytterligare indikerar att många barn
            och ungdomar inte får det stöd och den hjälp som de har rätt till
            enligt skollagen.
          </note>
          <note>
            Vi såg i programmet Kalla fakta i TV4 för ungefär en månad sedan
            att ungefär 5 500 barn och ungdomar inte går till skolan. Några
            kallar dem för skolkare. Några säger att de medvetet uteblir.
            Jag har lärt mig och accepte ­ rar förklaringen att det är en
            ofrivillig frånvaro som de står för. De blir mobbade, de blir
            utfrysta och de blir utpekade. Till detta, fru talman, ska läggas
            att de inte får det stöd som de har rätt till i skolan. Det är
            helt oaccep ­ tabelt, och det är ett gigantiskt misslyckande för
            svenskt skolsystem.
          </note>
          <note>
            Vi har därför föreslagit att man ska anställa fler speciallärare,
            att man ska rädda specialresurserna – specialklasserna och de
            mindre undervisningsgrupperna – och att man ska inkludera där
            man kan inkludera, vilket i sin tur kräver kompetenta och behöriga
            lärare. Även om dessa barn erbjuds en plats i en särskild undervisningsgrupp
            kan de inte placeras där med vem som helst, utan det måste vara
            lärare som kan hantera dessa barn. Det är ett stort misslyckande,
            kanske det största misslyckandet, att minst 5 500 barn i vårt
            land inte går till skolan i dag på grund av att vi i ett av världens
            rikaste länder inte klarar av att erbjuda dem rätt skolgång.
          </note>
          <note>
            Hösten 2018 var det 17 200 elever som lämnade grundskolan utan
            att vara formellt behöriga till ett nationellt program på gymnasiet.
            Å andra sidan kan vi se att det också går åt rätt håll. År 2018
            jämfört med 2014, då vi reformerade gymnasiereformen, är det 4
            000 fler ungdomar som tar examen från gymnasiet; och det är positivt.
            Det händer alltså även positiva saker.
          </note>
          <note>
            Det är till och med så, även om våra kritiker inte trodde och
            inte tror på yrkes- och lärlingsprogrammen, att det faktiskt är
            fler elever som har gått ett yrkesprogram som lämnar den nya gymnasieskolan.
            Och det är fler som lämnar gymnasieskolan med ett slutbetyg och
            en gymnasieexamen, vilket är fantastiskt. Alla som har sökt jobb
            och kallats till anställningsintervju vet att en av de viktigaste
            frågorna brukar vara: Har du en fullständig och slutförd gymnasieutbildning?
          </note>
          <note>
            Detta är alltså en viktig biljett vidare i livet att slutföra
            en gymnasieutbildning.
          </note>
          <note>
            Vi vill förstärka yrkesprogrammen, vi vill förstärka lärlingsutbildningarna
            och vi vill återställa den neddragning som Socialdemokraterna
            gjorde av lärlingsersättningen. Det har vi redovisat i vår budgetmotion.
            Vi vill också höja lärlingsersättningen med 5 000 kronor i månaden
            för att ytterligare utöka samverkan med branschen och få in fler
            ungdomar som väljer att gå den vägen och få denna möjlighet i
            livet.
          </note>
          <note>
            Vi kan diskutera skolpolitik och utbildningspolitik hur många
            timmar som helst. Men det finns en central del som jag särskilt
            vill lyfta fram under mina återstående minuter, och det är lärarnas
            viktigaste och avgörande roll. Det finns ingen viktigare åtgärd
            än att rekrytera de bästa studenterna och de bästa lärarna till
            skolväsendet. Vi måste behålla lärare. Det är i dag många lärare
            – 38 000 utbildade lärare – som av olika anledningar har valt
            att göra någonting helt annat. De har gått fyra eller fem år på
            lärarutbildningen. Men sedan har de insett att läraryrket inte
            var någonting för dem, att de inte klarar av detta uppdrag eller
            att de inte har rätt villkor och rätt arbetsmiljö. Det absolut
            viktigaste är att behålla de duktiga pedagoger och lärare som
            vi har. Det gör man med en bra arbetsmiljö, med bra karriärmöjligheter
            och med högre löner. Jag är besviken. Oavsett om det är denna
            budget eller ursprungsbudgeten som går igenom uteblir de kraftiga
            och långsiktiga satsningarna på högre lärarlöner.
          </note>
          <note>
            När det gäller att locka tillbaka lärare är lärarlönerna en del.
            Väldigt många säger att det handlar om bättre arbetsmiljö. De
            säger att om de skulle få bättre villkor och bättre förutsättningar
            kan de faktiskt tänka sig att komma tillbaka. Men de vill inte
            ägna sin tid och sin energi bara åt administrativa uppgifter,
            att ringa och jaga föräldrar, eller att inleda de första 20 minuterna
            av en lektion med att försöka få ordning och reda i klassrummet.
            Det krävs alltså andra saker.
          </note>
          <note>
            Vi måste rekrytera duktiga lärare, och det är akut. Enligt den
            prognos som jag har sett krävs det 70 000 fler lärare omgående.
            Det stämmer alltså att vi vill bidra till att rekrytera fler.
            Men vi är mycket kritiska till den oansvariga expansionsplan som
            regeringen har påbörjat av lärarutbildningarna. 50 procent hoppar
            av lärarutbildningen. Den absolut viktigaste förklaringen är dåliga
            förkunskaper från gymnasiet. Lärarstudenterna är inte motiverade,
            de har inte rätt inställning och de kanske till och med är olämpliga.
          </note>
          <note>
            Om man fortsätter att anslå mer resurser och tillföra fler platser
            när det inte finns konkurrens kommer det att innebära att de som
            söker kommer att komma in på lärarutbildningen oavsett. Och det
            är på de viktigaste ämneslärarutbildningarna och liknande utbildningar
            som vi egentligen behöver de absolut bästa. Vi måste därför göra
            mer för att behålla lärare, locka tillbaka lärare och rekrytera
            de bästa och viktigaste. Då kommer vi att vända skolresultaten.
            Då kan vi också återupprätta läraryrkets status.
          </note>
          <note>
            (Applåder)
          </note>
          <note type="speaker">
            Anf. 82 DANIEL RIAZAT (V) replik:
          </note>
          <note>
            Fru talman! Jag har en mycket enkel fråga som jag ändå tror att
            Roger Haddad kommer att ha väldigt svårt att svara på. I valrörelsen
            och även efter att valresultatet kom, och där det konstaterades
            att de rödgröna var störst, att Alliansen var det minsta blocket
            och att extremhögern hade gått framåt, sa Jan Björklund, som är
            Roger Haddads partiledare, att han hade lovat sitt barn att han
            aldrig någonsin kommer att bidra till att extremhögern och rasisterna
            får makt.
          </note>
          <note>
            Jag undrar: Vad hände sedan under budgetomröstningen? Det fanns
            ändå en alternativ väg att gå, ansvarets väg så att säga, där
            de ansvarsfulla och anständiga partierna valde att göra en övergångsbudget
            tillsammans. Varför valde Liberalerna att inte hålla det löfte
            som Jan Björklund hade gett till sitt barn om att aldrig någonsin
            låta extremhögern få politiskt inflytande, vilket den nu har fått
            i Sverige? Varför släppte ni igenom en sådan budget?
          </note>
          <note type="speaker">
            Anf. 83 ROGER HADDAD (L) replik:
          </note>
          <note>
            Fru talman! Det finns ingen regering, och regeringsdiskussioner
            pågår fortfarande. Jag tycker att det är anmärkningsvärt att Daniel
            Riazat gör detta inlägg över huvud taget, eftersom budgetprocessen
            har varit mycket komplicerad. Anledningen till att vi inte har
            en riktig budget är att vi inte har en regering.
          </note>
          <note>
            Man kan ha synpunkter på det här förslaget, men för att svara
            på din fråga , Daniel Riazat: Det vi har gjort är att rösta på
            vårt förslag. Vi tror inte på Socialdemokraternas budget, och
            vi tror inte på Vänsterpartiets budget. Dessutom har ju du varit
            med och styrt det här landet i fyra år, genom er budgetsamverkan.
            Vi är det parti som lägger mest pengar på hela utbildningsområdet
            inför kommande år. Du kunde ha röstat på det om du var angelägen
            om utbildningsbudgeten; plus 2,8 miljarder skulle du ha fått.
          </note>
          <note>
            Vi har följt den praxis vi alltid har gjort, nämligen att rösta
            på vårt förslag och avstå i slutvoteringen. Anledningen till det
            är att vi inte ingår i någon samverkan med till exempel M och
            KD. Visst, det finns vissa förslag i deras budget som man känner
            igen från alliansprogrammet, men detta är ett sätt för oss att
            deklarera att vi inte ingår i underlaget för detta. Vi ingår inte
            heller i S-underlaget, och därför har vi avstått.
          </note>
          <note type="speaker">
            Anf. 84 DANIEL RIAZAT (V) replik:
          </note>
          <note>
            Fru talman! Nu låter det på Roger Haddad som att detta är ett
            år som alla andra, och det är det inte.
          </note>
          <note>
            Ett vanligt budgetår lägger partierna eller konstellationerna
            fram sina förslag, och sedan röstar man precis så som Roger Haddad
            sa att man brukar göra. Faktum är dock att vi i år befinner oss
            i ett parlamentariskt läge där det handlar om att ställa sig bakom
            en övergångsbudget, det vill säga inte min budget, inte Matilda
            Ernkrans eller Socialdemokraternas budget och inte något annat
            partis budget. Det handlar alltså om att ta fram ett förslag till
            och ställa sig bakom en gemensam budget för att se till att staten
            ska kunna förvaltas. Det är det enda rimliga i ett sådant läge.
          </note>
          <note>
            Det låter också som att ni inte har släppt igenom den budget
            ni faktiskt har släppt igenom. Faktum är att ni genom att lägga
            ned era röster i voteringen valde att ge Sverigedemokraterna,
            Moderaterna och Kristdemokraterna makten över budgeten.
          </note>
          <note type="speaker">
            Anf. 85 ROGER HADDAD (L) replik:
          </note>
          <note>
            Fru talman! Det är korrekt att konsekve nsen av vårt beslut är
            att en M ‑ och KD-budget går igenom. Som ledamot i riksdagen tycker
            jag ändå att den är mindre skadlig än Vänsterpartiets budget –
            absolut. Dessutom görs det kraftfulla förstärkningar på utbildningsområdet
            och inte minst i den ekonomiska politiken. Det är det som i så
            fall kommer att utvärderas senare, det vill säga om det var rätt
            eller inte.
          </note>
          <note>
            Överdriv dock inte den budget som nu har antagits, Daniel Riazat!
            Den förändrar nämligen bara på marginalen ursprungsbudgeten. Titta
            bara på skol- och forskningsområdet: Det är på ett antal områden
            man går in och förändrar, men i övrigt gäller ju den budget som
            övergångsregeringen har lagt fram till riksdagen. Det har du inte
            sagt, men det är ett faktum.
          </note>
          <note type="speaker">
            Anf. 86 ANNIKA HIRVONEN FALK (MP) replik:
          </note>
          <note>
            Fru talman! För att ta vid där det förra replikskiftet avslutades
            vill jag, bara för att få ett förtydligande, fråga: Menar Roger
            Haddad att han ser marginella skillnader mellan övergångsbudgeten
            och M-KD-SD:s förslag generellt eller just när det gäller utbildningsutskottets
            frågor? Jag ser ju att det är dramatiska förändringar på ett antal
            områden – nedläggning av stora delar av statens jämställdhetspolitik,
            en slakt av miljöpolitiken etcetera. På utbildningsutskottets
            områden är det dock mindre förändringar.
          </note>
          <note>
            Fru talman! Det jag begärde replik för att säga är först och
            främst att jag blev väldigt glad av att höra Roger Haddads anförande.
            I många delar känner jag samma engagemang i och frustration över
            läget i dag. 5 000 barn som inte går till skolan varje dag är
            ett misslyckande för samhället. Jag tycker att det är viktigt
            och värdefullt att vi börjar prata om dessa barn som samhällets
            ansvar snarare än pekar finger åt enskilda individer – föräldrar,
            barnen själva eller för den delen lärarna. Detta är ett samhällsansvar,
            och jag ser fram emot att tillsammans hitta lösningar.
          </note>
          <note>
            Sedan har jag en kommentar gällande lärarutbildningen. Jag delar
            uppfattningen att det är ett stort problem att inte tillräckligt
            många examineras. Jag ser dock att den största utmaningen handlar
            om att lärarstudenterna får på tok för lite undervisningstid.
            Vad vill Liberalerna göra åt det?
          </note>
          <note type="speaker">
            Anf. 87 ROGER HADDAD (L) replik:
          </note>
          <note>
            Fru talman! Det var många frågor, men konkret när det gäller
            lärarutbildningen ser vi gärna att man fokuserar resurserna på
            kvalitet och inte på kvantitet.
          </note>
          <note>
            Det är inte antalet utbildningsplatser som är det viktigaste,
            men vill man utöka med 10 000 platser och inte får rätt sökande
            kommer de sökan ­ de in på väldigt låga betyg. Även Universitetskanslersämbetet
            har konstaterat att högskolorna och universiteten inte kan förvänta
            sig att de sökande har högre betyg än vad som krävs, och det är
            ju de absolut lägsta nivåerna som krävs. Tittar man på staplarna
            ser man att de med högst betyg tyvärr inte väljer till exempel
            ämneslärarutbildningen. Vi har 8 procents avhopp från läkarprogrammet
            medan vi kan ha upp till 35–40 procents avhopp från vissa ämnesinriktade
            program.
          </note>
          <note>
            Vi har också diskuterat här tidigare att det som främst grundskolan
            men även gymnasiet levererar starkt påverkar. Det tycker jag alltså
            på sikt är det absolut viktigaste.
          </note>
          <note>
            I stället för att expandera dessa tusentals platser och ha ännu
            fler platser vill vi därför ha resurser till lärosätena för att
            satsa på kvalitet. Det kan till exempel gälla fler lärare och
            därmed fler undervisningstimmar. Vi vill införa lämplighetsprov
            generellt sett på lärarutbildningen, inte bara på enstaka lärosäten,
            för att bedöma kvaliteten. Man måste också säkerställa VFU:n,
            handledarskapet och praktiken så att det fungerar. Allt detta
            sätts nämligen ur spel när man bara vill maxa antalet studenter.
          </note>
          <note type="speaker">
            Anf. 88 ANNIKA HIRVONEN FALK (MP) replik:
          </note>
          <note>
            Fru talman! Jag kan absolut vara öppen för att kraven på den
            särskilda behörigheten kan behöva ses över. Frågan om lämplighetsprov
            har dock utvärderats, och man har kommit fram till att det kanske
            inte skulle ha den önskvärda effekten. Faktum är att det är kvaliteten
            på eleverna – det vill säga lärarna – som utexamineras som är
            det avgörande, inte vilken kvalitet de nyantagna har. Det är ändå
            en flerårig utbildning som ska rusta studenterna.
          </note>
          <note>
            Jag tror att nyckeln till att få fler att fullfölja utbildningen
            är att höja kvaliteten, precis som även Roger Haddad delvis har
            varit inne på. Där tror jag att den mest centrala frågan är att
            höja antalet undervisningstimmar i veckan, för i dag är de faktiskt
            alldeles för få.
          </note>
          <note type="speaker">
            Anf. 89 ROGER HADDAD (L) replik:
          </note>
          <note>
            Fru talman! Det är ju Annika Hirvonen Falks parti som tillsammans
            med Socialdemokraterna har styrt Utbildningsdepartementet. Vi
            menar att man i stället för er politik och er inriktning ska styra
            om resurser till kvalitet och satsa på till exempel fler undervisningstimmar
            i stället för enbart på fler platser. Jag tycker att det är fel
            väg att gå.
          </note>
          <note>
            Det är också din regering och ditt departement, Annika Hirvonen
            Falk, som har gått emot Universitets- och högskolerådet och sagt
            att vi ska ha lämplighetsprov på lärarutbildningarna men att man
            vill se vilken variant. Det tycker jag är bra. Jag har besökt
            Högskolan i Jönköping, som har beslutat att permanenta detta.
            Där ser de enkom positiva effekter; det är högre kvalitet och
            högre genomströmning, och studenterna är motiverade. De ser alltså
            att det visst påverkar positivt.
          </note>
          <note type="speaker">
            Anf. 90 ANNIKA HIRVONEN FALK (MP):
          </note>
          <note>
            Fru talman! Skollagens kanske viktigaste mening lyder: ” Barn
            och elever ska ges stöd och stimulans så att de utvecklas så långt
            som möjligt. ” Det står inte: Barn till föräldrar som är födda
            i Sverige och som har gått en högre utbildning ska få stöd och
            stimulans att utvecklas så långt som möjligt. Alla barn och elever
            – oavsett om du har en särskild begåvning, en neuropsykiatrisk
            funktionsnedsättning eller är precis så där på medianen vanlig
            – ska ges stöd och stimulans och utvecklas så långt som möjligt.
          </note>
          <note>
            Detta är vägledande för Miljöpartiets skolpolitik. Detta är anledningen
            till att vi vill förverkliga den läsa-skriva-räkna-garanti som
            ska se till att alla barn får med sig de grundläggande förmågor
            som behövs för att klara skolgången. Detta är bakgrunden till
            att vi vill bjuda in forskare, profes ­ sionen och elevorganisationerna
            i dialogen om skolans stora utmaningar för att hitta de lösningar
            på dagens utmaningar som ger effekt för alla.
          </note>
          <note>
            Fru talman! Skolan har stora utmaningar. Ojämlikheten är en av
            de största. I dag spelar fortfarande föräldrarnas bakgrund en
            större roll för elevernas resultat i skolan än vilken lärare de
            har och vilken undervisning som bedrivs. Detta är ett stort problem.
          </note>
          <note>
            Vi har också en segregation som avspeglar sig i skolan. Skolor
            i ett område kan ha dramatiskt sämre resultat än skolor i ett
            annat område.
          </note>
          <note>
            Miljöpartiet har under de senaste fyra åren arbetat för att flytta
            fokuset i skoldebatten från sådant som kanske är enklare att greppa
            och lösa, som problem när det gäller kepsar eller mobiltelefoner,
            till de strukturella, stora utmaningarna. Genom Skolkommissionens
            arbete har en grund lagts som vi nu vill bygga vidare på för att
            klara av att uppnå den målsättning som vi gemensamt skrivit in
            i skollagen.
          </note>
          <note>
            Lärarna har en central uppgift att klara av skolans alla utmaningar,
            men alla utmaningar som vi förväntar oss att skolan ska arbeta
            med kan inte läggas på lärarna. Vi har en stor lärarbrist; det
            är en av våra största utmaningar de kommande fyra åren. Därför
            behöver vi se till att läraryrket blir attraktivt, men vi behöver
            också se till att avlasta lärarna. Fler funktioner behöver ta
            plats i större utsträckning.
          </note>
          <note>
            Det handlar inte bara om specialpedagoger, utan det handlar också
            om elevhälsans stödjande roll, såväl i det sociala och när det
            gäller inlärningssvårigheter som i den viktiga frågan om elevers
            välmående. Det handlar möjligen om lärarassistenter, och det handlar
            kanske om bemannade skolbibliotek.
          </note>
          <note>
            Jag hoppas att vi i brett samförstånd kan bli överens om långsiktiga
            reformer för skolan. Men jag tror också, som många har varit inne
            på, att läraryrkets attraktivitet måste öka, så att fler vill
            vara kvar och utvecklas i yrket.
          </note>
          <note>
            Förslaget om professionsprogram är något som Miljöpartiet vill
            gå vidare med. Vi tror att om vi ger en tydlig ram för det som
            nu har varit karriärtjänster, lärarlönelyft med mera blir det
            både en tydlighet för den enskilda läraren i fråga om hur denna
            kan utvecklas i sitt yrke och ger verktygen för huvudmännen att
            rekrytera lärare med den kompetens som behövs i just det området.
          </note>
          <note>
            Fru talman! I dag är det så att de skolor som har de största
            utmaningarna ofta har svårast att rekrytera de duktiga lärarna.
            Där behöriga lärare behövs som mest saknas de oftare. Även här
            kan tydliga professionsprogram underlätta; då kan en rektor ställa
            särskilda krav för att just den skolan ska kunna rekrytera de
            mest kompetenta lärarna.
          </note>
          <note>
            En av de stora reformer som Miljöpartiet har drivit igenom de
            senaste åren är jämlikhetsmiljarderna. Det är en historiskt stor
            satsning på skolan som ger mer till alla och mest till dem som
            behöver det bäst. Jämlikhetsmiljarderna kommer, när detta är fullt
            utbyggt, att omfatta 6 miljarder kronor. Min förhoppning är att
            den regering som tillträder kommer att fullfölja denna viktiga
            satsning.
          </note>
          <note>
            Miljöpartiet vill också att en liknande satsning ska genomföras
            för förskolan. För oss är förskolan en viktig del av hela skolgången.
            Vi vill värna den brygga som förskoleklassen i dag utgör. Vi tror
            att vi ska bygga vidare på det framgångskoncept som vi har och
            som vi faktiskt trodde att vi var överens om över blockgränserna
            sedan den uppgörelse som träffades i slutet av den förra mandatperioden,
            när också förskoleklassen blev obligatorisk.
          </note>
          <note>
            Fru talman! Jag ser framför mig ett fortsatt arbete med de strukturella
            utmaningar som skolan står inför i stället för hastiga reformer
            över huvudet på lärares och forskares kunskap.
          </note>
          <note>
            Miljöpartiet gläds åt att resultaten i svensk skola nu har vänt.
            Det är en arbetsseger för alla som arbetar i skolan, det vill
            säga för lärare och elever. Vi ser fram emot att ta svensk skola
            till världstoppen om vi får vara med och styra de kommande fyra
            åren.
          </note>
          <note>
            (Applåder)
          </note>
          <note type="speaker">
            Anf. 91 ERIK BENGTZBOE (M):
          </note>
          <note>
            Fru talman! Låt mig inleda med att ta tillfället i akt att berätta
            om min vän Muhammad.
          </note>
          <note>
            Muhammad kom till Sverige för bara lite drygt tre år sedan. Han
            kom då som ung tonåring från ett krigshärjat Syrien – kanske inte
            de absolut bästa förutsättningar man kan ha i starten på sitt
            vuxna liv.
          </note>
          <note>
            Nu, lite drygt tre år senare, har Muhammad redan gått ut gymnasiet
            med toppbetyg och har siktet fast inställt på att han ska bli
            läkare och stanna i Sverige. Hans svenska är tveklöst bättre än
            min.
          </note>
          <note>
            Fru talman! Detta är kanske det tydligaste exemplet på vilken
            enormt stor skillnad en välfungerande skola kan göra.
          </note>
          <note>
            Det är med skola och utbildning som vi på fullaste allvar kan
            möjliggöra klassresor för människor. Det är genom att rusta alla
            med de kunskaper och färdigheter man behöver i livet som vi kan
            skapa livschanser. Genom att göra detta ser vi dessutom till att
            kompetensförsörja alla svenska företag och svensk välfärd.
          </note>
          <note>
            Fru talman! Kunskap är inte bara den moderna näringspolitiken;
            kunskap är dessutom den moderna fördelningspolitiken. Vill man
            garantera att inga barn ska behöva ärva sina föräldrars utanförskap
            gör man det genom en bra och välfungerande skola.
          </note>
          <note>
            Fru talman! Denna budget innehåller många viktiga steg för att
            förstärka fokuset på kunskap i svensk skola, och det är välbehövliga
            reformer. Vi har i dag en situation där var sjätte elev inte klarar
            grundskolan och därmed inte blir behörig till att börja på gymnasiet.
            Vi ser särskilt tydligt hur kunskaper i matematik och svenska
            redan i tidiga år halkar efter och hur elever redan på mellanstadiet
            inte klarar kunskapskraven i dessa ämnen.
          </note>
          <note>
            Det är tämligen tydligt, anser åtminstone vi i Moderaterna, att
            vi inte bara behöver få ett tydligare fokus på tidigare stöd utan
            också på tidigare undervisning för att se till att vi klarar de
            höga ambitioner vi har när det gäller att vara ett kunskapssamhälle
            och att vara en skola som faktiskt gör allvar av sitt kompensatoriska
            uppdrag.
          </note>
          <note>
            Fru talman! Skola och utbildning får med vår budget 2,38 miljarder
            mer än vad man har i år. Vi lägger nu grunden för att möjliggöra
            en tioårig grundskola, vi ser till att det blir möjligt att utöka
            undervisningstiden och vi investerar redan nu i mindre barngrupper
            i förskolan, för vi vet att det är viktiga åtgärder för att säkerställa
            högre kunskaper i skolan.
          </note>
          <note>
            Jag noterar att det finns partier som vill ge sken av att man
            har ännu högre ambitioner för svensk skola. Då får man gärna lägga
            fram de ambi ­ tionerna på bordet, så kan vi diskutera dem i sak.
            Men att hänvisa till en övergångsbudget som inte innehåller någon
            saklig politik, att som Sverige största politiska parti inte ens
            orka leverera en servettskiss, är anmärkningsvärt.
          </note>
          <note>
            Fru talman! Vi har i den här budgeten också ett särskilt ansvar
            för dem som har de svagaste förutsättningarna, och låt oss ärligt
            konstatera att svensk skola misslyckats med det kompensatoriska
            uppdraget. Det är inte så i dag att alla elever, oavsett bakgrund,
            garanteras en bra skolgång, utan skillnaderna är förödande stora.
            Vi har skolor i dag där varannan elev inte klarar grundskolan
            och där många halkar efter och trillar ur. Det är därför vi gör
            riktade satsningar i form av språkförskola, och det är därför
            vi stärker upp med fler karriärlärare i utanförskapsområden. Vi
            stärker också möjligheten till validering av nyanländas kompetens
            för att i ännu större utsträckning snabba på och skärpa integrationen.
          </note>
          <note>
            Likvärdighetsmiljarderna, som har varit uppe i debatten tidigare,
            byggs ut till de 3 ½ miljarder som är utlovade, och det generella
            stödet till kommunerna ökar med ytterligare 3 ½ miljarder. Detta
            är välbehövliga resurser för att de höga ambitioner vi har för
            vår välfärd ska gå att uppfylla. Det är pengar som går att använda
            till fler lärarassistenter, högre löner, till att avlasta lärarna
            på andra sätt och låta dem fokusera på sitt kärnuppdrag, nämligen
            kunskapsförmedling.
          </note>
          <note>
            Fru talman! Låt oss samtidigt konstatera att den här budgeten
            inte är allt och långt ifrån tillräcklig. Mycket mer behöver göras.
            Insatser behövs för att stärka trygghet och arbetsro i svensk
            skola. Lärarna behöver bli fler och få bättre förutsättningar.
            Fritidshemmens roll behöver uppgraderas. Vi behöver rensa bland
            statsbidragen för att renodla skolans uppdrag, och vi behöver
            se till att staten tar ett större ansvar för de skolor som inte
            klarar av att leverera. Men inget av detta är möjligt utan att
            vi får en ny regering på plats som kan leverera dessa beslut.
          </note>
          <note>
            Detta är en bra budget för svensk skola, men svensk skola behöver
            också en bra utbildningsminister.
          </note>
          <note>
            Låt mig särskilt, fru talman, beröra Sveriges lärare. Sveriges
            lärare är de som gör allt det arbete som vi talar om i den här
            kammaren över huvud taget möjligt. De är vårt samhälles kanske
            viktigaste resurs när de med glädje och entusiasm varje dag tar
            sig an att utbilda framtiden. Åtgärder som ett professionsprogram,
            ytterligare resurser till karriärtjänster, avlastning genom lärarassistenter
            och att rensa upp bland onödig byråkrati är nödvändiga reformer
            som behöver komma på plats så snart som möjligt under mandatperioden
            för att lärarna ska få rätt förutsättningar.
          </note>
          <note>
            Fru talman! Lärarna behöver också bli fler om de ska klara av
            sitt uppdrag. Därför behöver vi utreda möjligheten till en fristående
            lärarutbildning. Vi behöver ha högre krav på lärarutbildningen
            men också mer undervisningstid för dem som väl är där. Vi behöver
            göra det lättare att skola om sig från andra yrkeskategorier till
            lärare. Och vi behöver göra det enklare att rekrytera lärare från
            utlandet – något som många kommuner redan i dag tvingas göra för
            att kunna kompetensförsörja sina verksamheter.
          </note>
          <note>
            Detta är inte bara viktiga reformer för att stärka svensk skola
            i dag. Det är dessutom hörnstenar för att möjliggöra framtida
            reformer. Det är omöjligt att utöka ambitionerna för svensk skola
            om det inte finns lärarresurser. Och jag förstår att många lärare
            tycker att det är provocerande att ytterligare ett år går utan
            att välbehövliga reformer kommer på plats.
          </note>
          <note>
            Fru talman! Vi har en övergångsregering, men vi har inte en övergångsriksdag.
            Den övergångsbudget som har presenterats innehåller i stora delar
            avskalningar men skulle också betyda stora bekymmer för det som
            är utskottets ansvarsområde. Ramen är stor, men innehållet är
            desto sämre. I övergångsbudgeten är det en halv miljard kronor
            som försvinner från högre utbildning och forskning i ett läge
            där lärarna och ingenjörerna behöver bli fler, inte färre. Detta
            återställer Moderaterna och Kristdemokraterna.
          </note>
          <note>
            Övergångsbudgeten är också ett särskilt hårt slag mot yrkeshögskolan.
            Med det förslag som ligger på bordet från regeringen skulle drakoniska
            neddragningar i antalet utbildningsstarter bli en verklighet,
            samtidigt som arbetsmarknaden skriker efter just den kompetens
            som utbildas på yrkeshögskolan. 11 000 platser skulle försvinna
            om inte Moderaternas och Kristdemokraternas budget skulle gå igenom
            före nyår.
          </note>
          <note>
            Det här är inte en rimlig utveckling. Yrkeshögskolan har haft
            ett stort förtroende i den här kammaren. Nio av tio elever på
            yrkeshögskolan får ett jobb, och det är dessutom välbehövliga
            jobb på svensk arbetsmarknad. Trots det breda stöd som yrkeshögskolan
            muntligt blivit utlovat av partierna i den här riksdagen orkar
            man inte leverera en budget som säkerställer att verksamheten
            kan utvecklas i den takt man har lovat. Jag tycker därför att
            det vore oansvarigt att inte göra de förändringar som behövs.
            Jag är därför glad att vi skjuter till en kvarts miljard för att
            säkerställa de rollerna.
          </note>
          <note>
            Fru talman! En bra och välfungerande skola skapar social rörlighet.
            Om vi vill att Sverige ska vara ett land som konkurrerar med kunskap
            och inte med låga löner är det genom utbildning vi bygger grunden
            för detta. Och vill vi göra verklighet av fina politiska fraser
            om att det inte är din bakgrund som ska avgöra din framtid är
            det genom en bra och grundläggande skolgång som vi skapar livschanser
            och möjliga klassresor.
          </note>
          <note>
            Låt mig avslutningsvis yrka bifall till utskottets förslag och
            därmed till en budget som innebär ökat kunskapsfokus, fler karriärlärare,
            utökad lov ­ skola, mer undervisningstid, tioårig grundskola,
            mindre barngrupper i förskolan, stärkt integration genom fler
            förstelärare i utanförskapsområden, högre löner, särskild språkförskola
            för nyanlända, stärkt validering av nyanländas kompetens, full
            utbyggnad av likvärdighetsmiljarderna 2019, generellt stöd till
            välfärden på 5 miljarder, därtill ett stärkt stöd till högre utbildning
            och forskning på en halv miljard och en total återställning av
            stödet till både yrkeshögskolan och yrkesvux – inte helt illa
            av en servettskiss.
          </note>
          <note>
            (Applåder)
          </note>
          <note type="speaker">
            Anf. 92 JIMMY LOORD (KD):
          </note>
          <note>
            Fru talman! En skola i toppklass är en förutsättning för att
            Sverige ska stå sig väl även i framtiden och för att varje barn
            ska få möjlighet att utvecklas så mycket som möjligt utifrån sin
            potential.
          </note>
          <note>
            Få uppgifter är viktigare än att återupprätta den svenska skolans
            kunskapsfokus. Att alla ska få möjlighet och förutsättningar att
            lyckas med sin skolgång är den allra viktigaste frågan.
          </note>
          <note>
            Skolan står inför stora utmaningar. Det räcker inte att bar a
            tillföra mer resurser , utan det är viktigt att vi också gör rätt
            saker.
          </note>
          <note>
            Skolans huvuduppgift är att förmedla kunskap, att stimulera elevernas
            intellektuella utveckling och att förbereda barn och unga för
            vuxenlivet. Skolan har också ett bildni ngsuppdrag. Skolan ska
            bygga på, och förmedla vidare, de värden och dygder som är centrala
            för ett gott liv och ett gott samhälle.
          </note>
          <note>
            Skolan ska inte bara utbilda människor för a tt klara sig på
            arbetsmarknaden utan också till medborgare som kan vara med och
            förvalta och ta ansvar för samhällets gemensamma ang elägenheter.
            Om skolan inte lyckas med sitt uppdrag kommer det att skapa stora
            problem för framtiden för både barn och unga och också för Sverige
            som land.
          </note>
          <note>
            En verkligt bra skola , som jag tror att vi alla eftersträvar,
            kommer att kräva att en stor andel av de mest lämpade i varje
            generation väljer läraryrket och att vi också lyckas behålla våra
            duktiga lärare. Vi har redan fått höra från talarstolen att vi
            i dag har drygt 38 000 lärare som valt att arbeta med något annat
            än det läraryrke man utbildade sig för . SCB siar i sin prognos
            att vi kommer att ha en brist på ca 80 000 lärare år 2035. Det
            är klart at t detta är mycket alarmerande, s amtidigt som vi får
            påminna oss själva om att det faktiskt är vi som sitter på makten
            och möjligheten att vända utvecklingen. Detta är förstås inte
            något som görs i en handvändning , men vi kan vända utvecklingen
            för skolan . Flera insatser behöver göras, och de förslag som
            M och KD nu har presenterat är en god början.
          </note>
          <note>
            Fru talman! För att göra läraryrket mer attraktivt behövs möjligheter
            att göra karriär och att utvecklas i yrket. Mer behöver göras
            för att fler av Sveriges skickligaste lärare ska söka sig till
            de skolor som har de största utmaningarna. Därför säger vi att
            karriärlärarsystemet bör byggas ut under de kommande åren samtidigt
            som satsningen på fler förstelärare i utanförskapsområden utökas.
            Fokus under 2019 kommer därför att bli att utöka antalet karriärlärare
            i utanförskapsområden, och förstelärare i dessa områden ska ha
            ett lönetillägg på 10 000.
          </note>
          <note>
            Fru talman! Utbildningar som leder till att stärka Sveriges regionala
            tillväxt och som matchar de olika regionernas behov av kompetensförsörjning
            är något som bör prioriteras. Här har yrkeshögskolan kommit att
            spela en viktig roll och ha en viktig funktion i hela landet.
            Resultaten för yrkeshögskolan är bra; 93 procent av dem som har
            tagit examen har arbete inom ett år efter examen. De allra flesta
            har det dessutom inom ett yrkesområde som stämmer överens med
            utbildningens inriktning.
          </note>
          <note>
            Dessa utbildningar är populära. Min bild är att kommuner och
            regioner ute i landet slåss om att få sina utbildningsansökningar
            beviljade. Detta att utbildningarna sker i nära samverkan med
            näringslivet är också något som ökar attraktiviteten.
          </note>
          <note>
            Yrkeshögskolan har behov av att expandera, och för att den ska
            lyckas med det avsätter vi de medel i vår budget som den tidigare
            regeringen aviserade men som inte finns med i övergångsbudgeten.
          </note>
          <note>
            Fru talman! Låt mig också säga något om ett ämne som vi redan
            har haft ett replikskifte om. I dagens globaliserade värld behövs
            människor med kunskaper om och ökad förståelse för olika kulturer
            och trosuppfattningar. Civilsamhället har tagit ett stort ansvar
            under de år vi har haft en stor invandring, och kyrkor och samfund
            har tagit ett stort ansvar i integrationsarbetet.
          </note>
          <note>
            Därför är det viktigt att samfunden har välutbildad personal
            som kan hantera komplexa livssituationer. Vi har också ett gemensamt
            ansvar för att se till att kyrkornas framtida personal och ledare
            utbildas i vår demokratiska tradition. Vi avsätter därför medel
            till tre teologiska utbildningar.
          </note>
          <note>
            Fru talman! Låt mig också säga något om förskolan. Skolverkets
            föräldraundersökning visar att föräldrar är nöjda med personalens
            arbete och med pedagogiken. Mindre nöjda är de däremot med barngruppernas
            storlek.
          </note>
          <note>
            Både Skolverkets egna rapporter och Skolinspektionens kvalitetsgranskning
            visar att såväl personal som föräldrar anser att barngrupperna
            är för stora. Skolverket ger som riktmärke för antalet barn i
            barngrupp i förskolan 6–12 barn för barn i åldern ett till tre
            år respektive 9–15 barn för barn i åldern fyra till fem år.
          </note>
          <note>
            Om det vore så att riktmärket för barngrupper följdes skulle
            vi ha skäl att vara förhållandevis nöjda. Men Skolverket konstaterar
            att det är en svår situation med stora barngrupper på många h
            åll runt om i landet. Mer än 55 procent av de allra minsta barnen
            vistas dagligen i barngrupper som ligger långt över Skolverkets
            riktmärke om maximalt antal barn.
          </note>
          <note>
            Lärarförbundets enkät bland 1 294 förskollärare 2017 visar att
            var tredje förskollärare arbetar med en barngrupp som består av
            21 barn. Pedagoger som jobbar i förskolan vittnar om en ohållbar
            situation.
          </note>
          <note>
            Kommuner kan ansöka om ett statsbidrag för att minska storleken
            på barngrupperna i förskolan. Det har visat sig att många fler
            söker detta bidrag än vad det finns medel för. Därför tillskjuter
            vi 400 miljoner per år till detta, utöver de 830 miljoner kronor
            som statsbidraget nu utgörs av. Vi anser också att det måste vara
            ett mål på sikt att de som söker bidraget ska sträva efter Skolverkets
            riktmärke om max 12 barn i småbarnsgrupper och max 15 barn i grupper
            för barn i ålder fyra till fem år.
          </note>
          <note>
            Förskolan ska vara en lugn och trygg plats för alla barn som
            går där. Det ska finnas en känd, trygg famn att krypa upp i om
            ett knä skrapas, och inget barn ska behöva uppleva stress i stora,
            stökiga barngrupper.
          </note>
          <note>
            Fru talman! Jag yrkar bifall till utskottets förslag inom utgiftsområde
            16.
          </note>
          <note>
            (Applåder)
          </note>
          <note type="speaker">
            Anf. 93 ROBERT STENKVIST (SD):
          </note>
          <note>
            Fru talman! Låt mig först meddela att vi inte deltar i beslutet
            utan hänvisar till vårt särskilda yttrande.
          </note>
          <note>
            Jag ska kort berätta om våra budgetsatsningar inom främst högre
            utbildning och forskning. Jag tycker att det också ska beröras
            i denna enda debattrunda.
          </note>
          <note>
            Framstående nationers andel av bruttonationalprodukten som går
            till forskning och utbildning är ungefär 4 procent. Snittet i
            Europa är dock mindre än så. Sverige ligger i dag en bit under
            denna nivå, och på sikt bör vi höja andelen av bnp som går till
            forskning och utbildning så att den ligger ungefär på fyraprocentsnivån.
            En höjning av anslagen måste alltså till i framtiden, och det
            är vad vi siktar på.
          </note>
          <note>
            Det ska sägas att Sverige inte på något sätt ligger dåligt till
            i en internationell jämförelse. Jag kollade siffrorna i förra
            veckan, och vi ligger faktiskt ganska bra till.
          </note>
          <note>
            Vad är då problemet i dag med den högre utbildningen? Som jag
            har varit inne på tidigare är inte antalet teoretiskt högskolestuderande
            något stort problem i Sverige i dag. Här ligger vi mycket bra
            till internationellt och i linje med vad som kan anses relevant
            för samhället. Idealet och målsättningen kan inte vara att alla
            ska gå en teoretisk högskoleutbildning. Alla är inte lagda för
            det, och vi behöver rörmokare och elektriker också.
          </note>
          <note>
            Fru talman! Samhället har i dag ett skriande behov av människor
            som går vissa yrkesutbildningar. Låt oss därför satsa på yrkeshögskolorna
            så att de mer praktiskt lagda kan göra en yrkeskarriär som passar
            dem och så att samhället kan fungera optimalt. I den budget som
            gick igenom finns också en satsning på yrkeshögskolan, tror jag
            mig ha noterat.
          </note>
          <note>
            Vad gäller anslag till forskning vill vi öka de direkta anslagen
            till lärosätena och minska anslagen för institutioner som delar
            ut villkorade anslag – detta för att värna och stärka den akademiska
            friheten för lärosätena. Det är lite tvärtemot vad SVT:s vetenskapsredaktion
            påstod inför valet när de gjorde en intervju med mig. Självfallet
            tror vi att kvaliteten på forskningen bibehålls eller till och
            med ökar genom detta förslag.
          </note>
          <note>
            Vi anser också att de strategiska forskningsområden som regeringen
            anslår medel till ska bli färre men vassare. När man prioriterar
            ska man just prioritera och inte smeta ut anslagen alltför brett.
          </note>
          <note>
            Det har också kommit kritik från en del lärosäten att andelen
            externa anslag är för stor, vilket har fått till följd att lärosätena
            har svårt att styra forskningen på önskvärt sätt. Också detta
            problem skulle åtgärdas med en större andel direkta anslag.
          </note>
          <note>
            Antalet institutioner som delar ut anslag bör också bli mindre.
            Det är ingen vits att ha så många myndigheter med samma verksamhet
            som vi har nu. Det medför överdriven administration och svårigheter
            för forskare att söka anslag. Det optimala vore att alla anslagsansökningar
            gick till en och samma statliga institution, men det kanske är
            att går för långt. Färre bör de bli i alla fall.
          </note>
          <note>
            Forskare ska forska och inte ägna halva sin tid åt att söka anslag.
            Forskare ska i huvudsak söka sanning, inte söka anslag.
          </note>
          <note>
            Vi vill dock satsa pengar på ett forskningsinstitut. Det har
            många andra jämförbara framgångsrika länder. I Sverige vore det
            utmärkt att bygga vidare på RISE Research Institutes of Sweden
            för att skapa ett sådant slagkraftigt institut. Vi vill att RISE
            utökar sin verksamhet och utvecklar kvaliteten i sina satsningar
            som ett led i en strävan att främja företagsnära tillväxtdrivande
            forskning.
          </note>
          <note>
            Jag har tidigare i den här talarstolen kritiserat genusundervisningen
            och genusforskningen för att den inte alltid vilar på vetenskaplig
            grund. Jag vidhåller samma kritik även denna gång. En icke försumbar
            andel av forsknings- och undervisningsmedlen går till verksamheter
            som helt enkelt inte vilar på vetenskaplig grund och kanske inte
            ens på beprövad erfarenhet.
          </note>
          <note>
            Låt mig dock vara mycket tydlig på en punkt. Män och kvinnor
            ska behandlas lika, och inte nog med det – de ska ges samma förutsättningar
            att lyckas, avancera och göra karriär. Däremot blir det väldigt
            fel när man kräver samma utfall för män och kvinnor eller för
            olika grupper över huvud taget. Är utfallet skevt kan det bero
            på att olika grupper har olika intressen. Det kan också – och
            det här är viktigt – bero på att det någonstans i utbildningskedjan
            inte föreligger samma förutsättningar, och då får man såklart
            gå den krångliga vägen och rätta till det.
          </note>
          <note>
            Jag går över till ett annat område. Det har kommit rapporter
            om att den lärarledda undervisningen på vissa lärosäten och på
            vissa utbildningar sjunkit sedan början av 90-talet. Samma rapporter
            har ivrigt påtalat att detta medfört sämre kvalitet på undervisningen.
            Därför satsar vi en slant för att öka antalet lärarledda undervisningstimmar
            på högskolorna. Vilka utbildningar och kurser det ska gälla får
            lärosätena såklart avgöra efter eget gottfinnande, men det är
            meningen att dessa pengar ska gå specifikt till att öka antalet
            lärarledda lektioner där det som mest behövs.
          </note>
          <note>
            Jag läste förresten i veckan en rapport från Lärarnas tidning
            om att det är alarmerande lite lärarledd undervisningstid just
            på lärarutbildningarna. Detta är ju allt annat än bra. Dessa extrapengar
            kanske borde gå just dit. Om jag minns rätt berördes ämnet i ett
            replikskifte här innan också.
          </note>
          <note>
            Nu är det väl bäst att påpeka att det inte enkelt går att jämföra
            den lärarledda undervisningstiden i början av 90-talet med den
            i dag. Vi har ju digitala läroverktyg som vi inte hade på 90-talet.
            Likväl är detta ett problem i dag.
          </note>
          <note>
            Vi har problem med att få tillräckligt många studerande på bristyrkesutbildningar
            – sådana utbildningar som samhället har ett behov av och där det
            råder en bristsituation inom näringslivet. Hur åtgärdar vi då
            denna obalans? Vi vill ge 1 000 kronor extra i månaden i studiemedel
            till de studenter som väljer en sådan utbildning, detta för att
            locka fler studenter till dessa utbildningar och bristyrken. Vi
            är säkra på att en sådan här satsning kommer att löna sig rejält
            inför framtiden. Får vi en bättre matchning när det gäller vad
            arbetsmarknaden har behov av vinner alla på det – studenter, näringsliv
            och samhälle.
          </note>
          <note>
            Jag tänkte avsluta med ett par korta ord om våra satsningar inom
            grundskolan. Vi har satsat pengar huvudsakligen för att skapa
            ett bra och tryggt klassrumsklimat i skolorna. Vi anser att detta
            är den viktigaste enskilda frågan – för elevernas och lärarnas
            skull och inte minst för att höja studieresultaten. Om man tror
            att det går att lösa problemen i dagens skola enbart genom att
            höja lönerna för lärarna kan jag säga att i alla fall vi anser
            att detta är helt fel väg att gå. Vi måste få lugna och trygga
            klassrum i alla våra skolor, inte bara i skolorna i Danderyd.
            Det kommer att krävas en lång rad åtgärder för att komma till
            rätta med det galopperande stöket i skolorna som förekommer i
            vissa områden. Inte alla av de här åtgärderna är i första hand
            av ekonomisk natur.
          </note>
          <note>
            I detta anförande instämde Patrick Reslow (SD).
          </note>
          <note type="speaker">
            Anf. 94 ILONA SZATMARI WALDAU (V):
          </note>
          <note>
            Fru talman! Jämställdhetsmyndigheten ska läggas ned. Det föreslår
            Kristdemokraterna och Moderaterna med stöd av Sverigedemokraterna
            i sin budget för utgiftsområde 13 Jämställdhet och nyanlända invandrares
            etablering.
          </note>
          <note>
            Vad har då detta att göra med utgiftsområde 16 Utbildning och
            universitetsforskning, som vi debatterar nu? En hel del faktiskt.
            Jämställdhetsmyndigheten har till exempel ansvar för det samordnande
            arbetet med jämställdhetsintegrering i högskolor och universitet.
            Hur tänker Kristdemokraterna, Sverigedemokraterna och Moderaterna
            att detta arbete ska samordnas när myndigheten läggs ned? Ska
            arbetet inom högskolor och universitet fortsätta, eller läggs
            det också ned efter utgången av 2019?
          </note>
          <note>
            Kristdemokraterna, Sverigedemokraterna och Moderaterna var visserligen
            emot att Jämställdhetsmyndigheten skulle inrättas, men att ta
            bort den nu utan att utvärdera verksamheten känns bara tjurigt,
            speciellt som partierna inte kunnat visa hur de vill ha det i
            stället. Det här innebär flera steg tillbaka för jämställdheten
            i Sverige.
          </note>
          <note>
            Kvinnor är i majoritet på grundutbildningarna. Ändå går den största
            delen av alla forskningsanslag till mäns forskning, och den övervägande
            delen av alla professorer är män. Jag är övertygad om att arbetet
            med en jämställd högre utbildning och forskning inte är klart
            till utgången av 2019. Det behövs en fortsatt samordning.
          </note>
          <note>
            Vänsterpartiet menar att högskolan aktivt ska motverka alla former
            av diskriminering. Den ska främja jämställdhet och motverka könsstereotypa
            utbildningsval till exempel genom ett integrerat genusperspektiv
            i utbildningen. Kunskapen och kompetensen i hbtq-frågor behöver
            också förbättras. För att arbetet för jämställd utbildning och
            forskning ska kunna samordnas och drivas på behövs Jämställdhetsmyndigheten.
          </note>
          <note>
            Högskolan och forskningen står dessutom inte fria från samhället
            i övrigt. Föreställningar om kvinnligt och manligt påverkar även
            där resursfördelningssystemen. Mäns syn på kvinnor påverkar hur
            män behandlar kvinnor. Det visar inte minst akademiuppropet, högskolans
            svar på metoo.
          </note>
          <note>
            Jag hoppas att jag i denna debatt får ett svar på hur högerpartierna
            tänker arbeta för jämställdhet inom den högre utbildningen och
            forskningen.
          </note>
          <note>
            Fru talman! Forskningen vid statliga universitet och högskolor
            finansieras med medel från andra utgiftsområden. Inom flera av
            dessa områden gör högerpartierna stora nedskärningar. Det är nedskärningar
            som drabbar arbetslösa, sjuka och låginkomsttagare, men de drabbar
            även till exempel miljön och miljöforskningen i och med att anslagen
            till miljö- och naturvård dras ned. Visst är det lovvärt att klimatforskningen
            får ett extra tillskott, men sedan då? Forskningen kan inte bedrivas
            isolerat från samhället. Ska vi klara klimat- och miljömålen måste
            också forskningen kunna omsättas i åtgärder. Åtgärderna sparas
            nu bort för att de rika ska kunna få sänkt skatt. I min värld
            är vår gemensamma framtid viktigare än att de som tjänar mest
            ska kunna få skattesänkningar.
          </note>
          <note>
            Fru talman! Vi har en övergångsregering som nu tvingas utgå från
            en konservativ nedskärningsbudget – en servettskiss, som den också
            kallas. Det är en nedskärningsbudget som kraftigt försvårar för
            den regering som förhoppningsvis snart kommer att kunna tillträda
            att föra sin politik och lägga fram en tilläggsbudget.
          </note>
          <note>
            Vi i Vänsterpartiet förordade tillsammans med övriga rödgröna
            partier att riksdagen skulle anta övergångsbudgeten. Övriga partier
            ville annor ­ lunda. Det förslag som vi nu har på bordet är en
            kompromiss mellan moderater och kristdemokrater. Jag konstaterar
            att det mesta inom området utbildning och universitetsforskning
            är hämtat från Moderaternas budgetmotion och att Kristdemokraterna
            fått ett och annat tröstpris, som 8 miljoner för kyrkliga studier.
          </note>
          <note>
            Grattis KD, och grattis alla höginkomsttagare som får denna budget
            i julklapp av högern, trots att ni minst av alla behöver julklappar!
            Vi andra tar nya tag och arbetar för en tilläggsbudget som fördelar
            om och rättar till, som utgår från välfärd och minskade klyftor
            och som prioriterar jämställdhet och klimat.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 10 Studiestöd
          </note>
          <note>
            Utbildningsutskottets betänkande 2018/19:UbU2
          </note>
          <note>
            Utgiftsområde 15 Studiestöd (prop. 2018/19:1 delvis)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 95 PIA NILSSON (S):
          </note>
          <note>
            Fru talman! Hon föddes 1938 , ä ldst i en syskonskara på åtta.
            När hon fyllde sju hade hon bestämt sig , hon skulle bli sjuksköterska.
            Hennes m or skakade uppgivet på huvudet. Ingen i släkten hade
            någonsin läst vidare tidigare och några pengar fanns inte att
            uppbringa.
          </note>
          <note>
            Efter sju år i folkskolan väntade jobb i speceributiker, på serveringar
            och på ålderdomshemmet. Men drömmen om att bli sjuksköterska fanns
            där alltjämt.
          </note>
          <note>
            Hon gifter sig ung och får fyra barn . Hon jobbar kvar på ålderdomshemmet
            där syster Viola noterar hennes goda handlag och ser till att
            hon kommer in på sjukvårdsbiträdeskurs en .
          </note>
          <note>
            Där får hon blodad tand . Hon tänker att om hon s tuderar vidare
            till undersköterska kanske steget till sjuksköterska kan vara
            inom räckhåll. Hon läser in å rs k urs 8 och 9 och fullgör sin
            un d ersköterske examen. Sam tidigt jobbar hon natt på ålderdomshemmet
            samt tar hand om man och barn.
          </note>
          <note>
            N är barnen väl blir större väcks återigen sjuksköterskedrömmen
            till liv. Vågar hon söka? Kommer hon att klara av utbildningen?
            Har hon råd? Hon vågade söka och blev till slut antagen. Det ordnade
            sig med ekonomin tack vare studie lån och extrajobb , o ch hon
            klarade utbildningen.
          </note>
          <note>
            År 1986 får min mamma sin efterlängtade sjuksköterskeexamen och
            når sina drömmars mål. Hon är d en första i si n släkt med en
            akademisk examen, och efter det har vi blivit fler.
          </note>
          <note>
            Den hä r berättelsen är en av m ånga som handlar om hur utbildning
            öppnar dörrar till nya möjligheter. Varje berättelse är berättelsen
            om en unik individ som med utbildning som grund kunnat forma sitt
            liv och nå sina drömmars mål.
          </note>
          <note>
            Fru talman! U nder den gångna mandatperioden har den socialdemokratiskt
            ledda regeringen satsat stort på komvux genom ett nytt kunskapslyft
            och genom att införa en rätt till behörighetsgivande utbildning
            . Den har gjort sfi till en del av komvux och kraftigt byggt ut
            den yrkesinriktade vuxenutbildningen.
          </note>
          <note>
            Komvux har kommit att bli en väldigt omtyckt del av svensk utbildning
            . D et kan bero på att det handlar om både människans och samhällets
            utveckling. Samtidigt som människor får en chans till utveckling
            säkerställer vi att den kompetens som behövs i vår växande ekonomi
            finns där.
          </note>
          <note>
            Det handlar om möjligheten att nå drömjobbet, men också om att
            kunna delta i samhällsdebatten och om att vara med och bygga upp
            det gemensamma samhälle t . Nyttan är individens, men nyttan är
            också hela samhällets.
          </note>
          <note>
            Fru talman! En socialdemokratisk utbildningspolitik öppnar dörrar
            till utbildningssystemet på alla nivåer och skapar stöd till de
            m med störst behov.
          </note>
          <note>
            Vi vet att människor är bildnings b ara . M en politiken behöver
            hjälpa till att överbrygga de hinder som finns för att fler ska
            våga ta det där klivet som kan rusta och stärka för de jobb som
            finns nu och de jobb som komma skal l. För många är ekonomin det
            stor a hindret .
          </note>
          <note>
            Sverige har i ett internationellt perspektiv ett generöst studiestöd
            för vuxna som utbildar sig , och det ska vi fortsätta att ha ,
            fru talman . Men trots att studiestödet är förmånligt finns det
            personer som avstår från studier för att de inte vågar eller kan
            använda studiemedelssystemet och inte heller har några andra möjligheter
            att klara sitt uppehälle under studietiden.
          </note>
          <note>
            Det gäller i synnerhet äldre studerande som har behov av att
            studera på lägre utbildningsnivåer. Den tveksamhet en beror ofta
            på en osäkerhet när det gäller den egna studieförmågan . Men den
            hänger också samman med en social bakgrund där det inte förekommit
            vare sig studier eller studielån.
          </note>
          <note>
            Detta, fru talman, är anledningen till att den S-ledda regeringen
            införde s tudiestarts s tödet som kom att gälla från den 1 juli
            2017 . Det är ett stöd som vänder sig till arbetslösa i åldern
            25 – 56 år som har ett stort behov av utbildning på g rund läggande
            eller gymnasial nivå.
          </note>
          <note>
            Hittills har 5 000 personer beviljats stödet , och prognosen
            för nästa år ligger på det dubbla. Den studerande kan få 9 400
            kr onor i månaden i bidrag under max imalt 50 veckors heltidsstudier.
            Vår socialdemokratiska ambition är att så många som möjligt ska
            uppnå en gymnasieexamen , eftersom det är vad företagen, näringslivet
            och hela arbetsmarknaden kräver i dag.
          </note>
          <note>
            Men, fru talman, d etta rek ryterande studiestartsstöd har moderater,
            kristdemokrater och sverigedemokrater beslutat att avskaffa. Skälet
            som anges är att det är färre individer som är föremål för stödet
            än beräknat. Ja, d et stämmer . M en samtidigt visar tidigare
            satsningar att det tar tid innan en reform av det här slaget når
            fullt genomslag.
          </note>
          <note>
            I stället för att avskaffa stödet i sin helhet kunde moderater
            och kristdemokrater ha föreslagit ett lägre anslag . Men det har
            de valt att inte göra. Därför undrar jag , fru talman, om det
            egentliga skälet verkligen är att det är för få sökande .
          </note>
          <note>
            Finns det andra orsaker till att man vill avskaffa studiestartsstödet
            ? Finns det måhända en politisk aversion mot den breda utbildningsansats
            som vi s ocialdemokrater förespråkar? Kan vi ana ett ideologiskt
            motstånd från högerpartierna till att fler ska ges möjlighet studier
            på alla nivåer?
          </note>
          <note>
            Det är inte första gången som borgerliga partier avskaffar riktade
            och rekryterande studiestöd. När alliansregeringen tillträdde
            2006 avskaffade den d et framgångsrika rekryteringsbidraget som
            den dåvarande s ocialdemokratiska regeringen införde och som riktades
            mot lågutbildade individer.
          </note>
          <note>
            Fru talman! Detsamma gäller utbildningskontraktet, som också
            står med på högerpartiernas svarta lista. Det är e tt stöd som
            riktas till arbetslösa ungdomar i åldern 20 – 24 år som saknar
            fullföljd gymnasieutbildning . De ges här möjligheten att kombinera
            studier med jobb eller praktik.
          </note>
          <note>
            Skälet till avskaffandet sägs vara att det finns en risk att
            insatsen fördröjer ungas inträde på arbetsmarknaden. Detta är
            en helt obegriplig förklaring från samma partier som under åtta
            år i regeringsstyre tillät ungdomsarbetslösheten att skena iväg
            så till den milda grad att vi fick ekonomiskt stöd från E U .
          </note>
          <note>
            Den S-ledda regeringen agerade därför snabbt och beslutade att
            ingen ung skulle behöva vänta längre än 90 dagar på ett erbjudande
            om jobb, praktik eller utbildning. Nu är det målet uppnått, och
            ungdomsarbetslösheten är den lägsta på 14 år. Ungdomskontraktet
            är en del av framgången.
          </note>
          <note>
            Fru talman! En viktig del i den svenska modellen är att göra
            det möjligt för fler att kunna studera vidare, byta karriär och
            fortbilda sig under hela livet och i hela landet. Det kan handla
            om drömjobbet som sjuksköterska, om att utveckla sin kompetens
            eller att stärka sin ställning i arbetslivet. Det förutsätter
            ett flexibelt och uthålligt studiestöd som kan möta upp olika
            behov hos olika grupper i olika livssituationer.
          </note>
          <note>
            Att avskaffa studiestartsstödet är därför helt fel väg att gå.
            Det kommer att utestänga de individer som annars inte skulle studera
            från möjligheten att få en grundläggande eller gymnasial utbildning.
            Det slår mot rättvisan, det slår mot jämlikheten och det slår
            mot hela vårt land.
          </note>
          <note>
            Fru talman! Vår moderna ekonomi, vårt samhälle och vårt näringsliv
            är under ett allt hårdare tryck och under en allt hårdare internationell
            konkurrens. Ett avgörande sätt att klara detta är utbildning –
            på alla nivåer. Detta, fru talman, stärker individen. Det stärker
            jämlikheten. Det stärker hela vårt samhälle.
          </note>
          <note>
            (Applåder)
          </note>
          <note type="speaker">
            Anf. 96 MICHAEL RUBBESTAD (SD):
          </note>
          <note>
            Fru talman! Nästa år är det exakt 100 år sedan Hjalmar Oskar
            Ahlberg år 1919 erhöll det första svenska studielånet. Det var
            1 500 kronor för ett helår som skulle betalas tillbaka inom loppet
            av tio år. Det är ett belopp som motsvarar ungefär 27 000 kronor
            omräknat till dagens penningvärde. Beloppet var till 100 procent
            lånebaserat och saknade således en bidragsdel. Det var ett ”räntefritt
            lån för underlättande av studiemöjligheter för begåvade men fattiga
            lärjungar vid offentliga läroanstalter”.
          </note>
          <note>
            Sedan 1919 har Sverige utvecklats, och 1965 lades grunderna för
            det system vi har i dag. Det är ett väl utvecklat studiestödssystem
            – möjligen världens mest generösa – för att möjliggöra studier
            för människor från alla samhällsklasser oavsett den enskilde individens
            unika förutsättningar.
          </note>
          <note>
            Sverigedemokraterna vill bevara detta generösa system då vi anser
            att samhället på sikt tjänar enormt på en välutbildad befolkning.
            En utbildning är att likställa med en investering. Det är även
            rättvist med ett studiestödssystem där alla människor får möjlighet
            att studera och utveckla sina kunskaper och förmågor.
          </note>
          <note>
            I vissa avseenden vill Sverigedemokraterna se ett ännu mer generöst
            system. Det gäller exempelvis yrken där det råder brist på personal,
            där vi vill ge ett riktat bidrag i form av ett förhöjt studiebidrag
            med 1 000 kronor extra per månad under studiemånaderna för ett
            visst antal studieplatser.
          </note>
          <note>
            Studiestartsstödet skapar som det är utformat i dag orättvisor
            och klyftor mellan grupper. De som inte tillhör den snävt inriktade
            målgruppen är hänvisade till att ta studielån för att finansiera
            sina studier till skillnad mot vad som gäller för denna bidragsform,
            som innebär att den enskilde slipper ta studielån under en period.
            Stödet innebär en ojämlik snedvridning i studiefinansieringen.
            Andra varianter och lösningar som inte riktar sig till en specifik
            målgrupp behöver i stället diskuteras och utredas vidare.
          </note>
          <note>
            Som tidigare nämnts är det snart 100 år sedan det första studielånet
            utbetalades. Små förbättringar och justeringar sker löpande, men
            om Sverige ska fortsätta att vara en världsledande kunskapsnation
            kommer ytterligare förbättringar att behöva genomföras.
          </note>
          <note>
            Vi behöver till exempel se över fribeloppet som det ser ut i
            dag. Om den enskilde bedömer att han eller hon kan och vill arbeta
            vid sidan av sina studier – ska vi då som lagstiftare sätta upp
            hinder och regler för hur mycket man kan arbeta? Bör vi inte i
            stället tro på människans förmåga att själv bestämma och sätta
            sina egna gränser?
          </note>
          <note>
            Är det inte rimligt att vi i ett Sverige där vi lever längre,
            mår bättre och förväntas arbeta längre också kan studera längre
            upp i åldrarna? Med dagens system försämras förutsättningarna
            stegvis för den enskilde redan från 47 års ålder, och vid 56 års
            ålder finns det i princip inte några möjligheter till studier
            kvar alls.
          </note>
          <note>
            Många utbildningar blir allt längre. De 240 veckorna motsvarande
            tolv terminer då man erhåller studiestöd blir allt svårare att
            få att räcka till, särskilt om man har gjort ett felval och önskar
            byta inriktning. Att en satsning på studie- och yrkesvägledare
            i grundskola och gymnasium skulle kunna minska antalet felval
            är vi övertygade om inom mitt parti. Men den grupp människor som
            senare i livet önskar ändra inriktning eller bygga vidare på tidigare
            studier efter att ha praktiserat ett antal år i yrkeslivet är
            inte hjälpta av en studie- och yrkesvägledare på samma vis. De
            är helt beroende av de 240 veckorna eller de 40 extra veckorna
            efter 40 års ålder med de nuvarande begränsningarna.
          </note>
          <note>
            Kanske är det förslag som Sacos studentråd bedömer vara ett examenslån
            ett frö och en första idé till vidare utveckling av studiestödssystemet.
            Frågan bör i alla fall diskuteras vidare.
          </note>
          <note>
            Vi har en välfärdssektor som står inför stora problem där bristen
            på exempelvis lärare, poliser, socialsekreterare och andra akademikergrupper
            beskrivs som akut.
          </note>
          <note>
            Moderaterna föreslog initialt att den som genomgår en polisutbildning
            ska få sina studielån från utbildningstiden avskrivna. Under de
            första fem åren som polis skrivs en femtedel av studielånet av
            varje år. Efter fem år är hela lånet avskrivet. Nu finns visserligen
            inte detta förslag kvar i den gemensamma motionen från Moderaterna
            och Kristdemokraterna, men jag finner ändå att man är inne på
            ett intressant spår.
          </note>
          <note>
            Förslagen bör diskuteras och utredas vidare och kanske innefatta
            även andra yrkeskategorier, exempelvis lärare. Det råder en akut
            lärarbrist, och så många som upp till 59 000 av alla utbildade
            lärare arbetar inom andra områden än skolan. Det kanske också
            skulle kunna innefatta vården, som går allt mer på knäna? Återigen:
            Förslagen bör diskuteras vidare.
          </note>
          <note>
            Fru talman! Jag och Sverigedemokraterna kommer under 2019 att
            lägga mycket tid och arbete på att ta fram nya förslag och nya
            underlag för hur vi kan utveckla studiestödet och möta många av
            de utmaningar som vi ser och som jag har beskrivit här i dag.
            Jag ser fram emot konstruktiva samtal med övriga partier i utskottet
            som önskar föra en dialog för ett Sverige som behåller sin plats
            som kunskapsnation med det mest generösa systemet i världen för
            att möjliggöra studier som leder till arbete.
          </note>
          <note>
            Jag vill avsluta med att nämna att vi inte har något yrkande,
            utan jag hänvisar till vårt särskilda yttrande.
          </note>
          <note>
            (Applåder)
          </note>
          <note>
            I detta anförande instämde Patrick Reslow (SD).
          </note>
          <note type="speaker">
            Anf. 97 FREDRIK CHRISTENSSON (C):
          </note>
          <note>
            Fru talman! Oavsett vem man är, varifrån man kommer eller vilka
            föräldrar man har ska man ha goda möjligheter att lyckas i Sverige.
            Jobb och utbildning är helt avgörande förutsättningar för det.
            Jobb är den allra viktigaste nyckeln för att kunna bryta ett utanförskap.
            Men möjligheten att, oavsett bakgrund, studera och utbilda sig
            är avgörande för att kunna få ett arbete.
          </note>
          <note>
            Att tillhandahålla en högkvalitativ utbildning som är tillgänglig
            är ett av politikens viktigaste uppdrag. För den enskilde innebär
            tillgången till utbildning en möjlighet till både bildning och
            personlig utveckling. Men det ger också förutsättningar att få
            ett arbete. För samhället innebär utbildning förutsättningar att
            stärka produktiviteten i Sverige. Men det handlar också om att
            skapa förutsättningar för att möta den utmaning som finns både
            i privata företag och i offentlig sektor när det gäller att få
            rätt kompetens.
          </note>
          <note>
            Därutöver är utbildning viktig och effektiv för omfördelning.
            Genom att göra utbildning tillgänglig gör man det möjligt för
            människor att jämna ut sina livschanser. Studiemedlen fyller en
            otroligt viktig funktion i utbildningssystemet. De ger människor
            som annars inte skulle ha haft tillgång till utbildning möjlighet
            att studera. Utan studiemedel kanske de inte hade studerat, trots
            det faktum att utbildningen hade varit lönsam för den enskilde
            som en egen investering. Men så är inte fallet i dag.
          </note>
          <note>
            Det finns flera reformer som behövs på området. Jag vill lyfta
            fram en av de viktigaste, som inte ligger inom detta betänkande.
            Det handlar om att utbildning alltid måste löna sig. Det måste
            bli mer lönsamt att utbilda sig i Sverige i dag. Detta är ett
            av de allra största problem vi ser. Det finns undersökningar som
            visar att fyra av tio högskoleutbildningar i dag inte lönar sig
            och att Sverige är det land där högre utbildning lönar sig sämst.
            Det är otroligt viktigt att se till att skapa fler incitament
            för att människor ska utbilda sig. Studiemedlen har också en viktig
            och avgörande funktion för att människor ska ta steget att vilja
            utbilda sig.
          </note>
          <note>
            I betänkandet lyfter Centerpartiet flera reformer vi vill se
            på området. Jag vill börja med att säga att vi vill se ett mer
            flexibelt studiemedels ­ system. För att öka genomströmningen
            så att fler går igenom den högre utbildningen eller vuxenutbildningen
            behöver systemet vara mer flexibelt. Man behöver kunna premiera
            de personer som läser sin utbildning i snab ­ bare takt. Men man
            behöver också skapa förutsättningar för de personer som till följd
            av antingen sjukdom eller andra svårigheter behöver ha en lägre
            studietakt. De behöver också få förutsättningar i det svenska
            utbild ­ ningssystemet.
          </note>
          <note>
            Det behöver också bli möjligt att studera högre upp i åldrarna
            för att klara den omställning som vi behöver och ser på arbetsmarknaden
            i form av ett längre arbetsliv, nya jobb som skapas och gamla
            jobb som försvinner. Då behöver möjligheten att kunna omskola
            sig men också vidareutbilda sig bli bättre. Då behöver studiemedelssystemet
            förbättras.
          </note>
          <note>
            Centerpartiet har konkreta förslag för att skapa förutsättningar
            för att kunna ta studielån högre upp i åldrarna. Den gräns som
            i dag gör att studie ­ stödet begränsas efter maximalt sex års
            tid och redan efter 47 års ålder vill vi förändra. Nuvarande system
            säger också att det efter 56 års ålder inte längre är möjligt
            att få studiestöd. Centerpartiet vill höja den gränsen, och vi
            vill också se till att man ska kunna ha möjlighet att få två års
            extra studiemedel för att läsa en kompletterande yrkeshögskoleutbildning
            eller en masterutbildning på högskola om man så önskar. Det handlar
            om att skapa förutsättningar för att människor även senare i livet
            ska kunna om ­ skola sig. Det är helt avgörande för att få det
            flexibla arbetsliv och bättre studiesystem som vi ser behov av.
          </note>
          <note>
            Det var en besvikelse att den tidigare regeringen under förra
            mandatperioden ständigt lyfte fram utmaningen med att vi behöver
            kunna studera i hela landet och hela livet utan att presentera
            konkreta förslag på hur man ska göra om studiemedelssystemet för
            att skapa de förutsättningarna för människor som senare i livet
            vill omskola sig eller vidareutbilda sig. Centerpartiet har konkreta
            förslag för att skapa bättre förutsättningar för det.
          </note>
          <note>
            Det finns också saker som inte står i betänkandet och som Centerpartiet
            inte har ändrat uppfattning om men som vi tycker är otroligt viktiga
            när det gäller studiemedelssystemet. Jag vill lyfta fram några.
          </note>
          <note>
            Först och främst vill Centerpartiet att fribeloppet slopas för
            lånedelen men också höjs för bidragsdelen så att människor som
            känner att de har förmågan att studera och arbeta samtidigt får
            förutsättningar för det på ett bättre sätt än vad som är möjligt
            i dag. Det handlar om att ha en tro på individen , och på det
            här sättet kan man förändra fribeloppet.
          </note>
          <note>
            Vi vill också se incitament avseende skuldavskrivning när det
            handlar om viss högre utbildning. Vi har konkreta förslag gällande
            Teach for Sweden och möjligheten att skriva av studielånen för
            dem som deltar där. Vi har också förslag om skuldavskrivning för
            dem som flyttar ut till glesbygden. Det var med i Landsbygdskommitténs
            betänkande som presenterades för några år sedan.
          </note>
          <note>
            Studiemedelssystemet är ett av de mest urbaniserade system som
            vi har i Sverige. Man får bidrag och väldigt förmånliga lån för
            att flytta till en bra utbildning i de större städerna. Studiestödssystemet
            och en avskrivning av studiemedel för dem som flyttar till glesbygd
            vore välkommet för att kunna utjämna och skapa bättre förutsättningar
            för människor att bo och leva i hela landet.
          </note>
          <note>
            (Applåder)
          </note>
          <note type="speaker">
            Anf. 98 DANIEL RIAZAT (V):
          </note>
          <note>
            Fru talman! Vi behandlar nu utbildn ingsutskottets utgiftsområde
            15 som avser studiestödssystemet. L ite för enklat, för dem som
            sitter där hemma och ser debatten, handlar det i princip om det
            som rör CSN:s olika beståndsdelar.
          </note>
          <note>
            Arbetarklassens kamp för rätten till utbildning är lika lång
            som dess historia. Det sa två av mitt partis tidigare partiledare,
            Lars Werner och C. ‑ H . Hermansson . Tvärtemot den desinformation
            som under lång tid har spridits av högern har bildning och kunskap
            varit det främsta verktyget för arbetarrörelsen. Arbetarrörelsen
            har också haft stora framgångar inom ut ­ bildningsområdet. De
            materiella villkoren för skolgå ngen har efter hand förbättrats
            med fria måltider och fria läromedel i stora delar av utbildnings
            ­ väsendet. Den sorterande parallellskola som fanns avskaffades.
            Men fram ­ gångarna har tyvärr stannat av , och utbildning är
            inte alltid på lika villkor för alla .
          </note>
          <note>
            Fru talman! En av de viktigaste förutsättningarna för att göra
            kunskap och utbildning tillgängligt för fler är att ha ett bra
            studiestödssystem som ger social och ekonomisk trygghet för studerande.
            Studiemedel och studie ­ stöd som går att leva på är också en
            nödvändig förutsättning för att kunna studera på heltid. Det är
            därmed en förutsättning för att kunna skapa utbildningar av högsta
            kvalitet och på lika villkor.
          </note>
          <note>
            År 2006 medverkade Vänsterpartiet till att göra ett tilläggsbidrag
            för studerande med barn. Vidare vill jag säga att vi inte är n
            öj da med dagens studiestödssystem. M en låt oss vara ärliga och
            säga att det är unikt i sitt slag om vi jämför med stora delar
            av världen. Det är en viktig faktor som lägger grunden till allas
            rätt till kunskap. Men kanske är det den viktigaste faktorn för
            de barn och unga som tillhör arbetarklassen och underklassen i
            vårt samhälle och även för de människor som kanske vill utbilda
            sig senare i livet.
          </note>
          <note>
            Förra året såg Vänsterpartiet till att bidragsdelen i CSN:s studiemedel
            höjdes . Vi såg till att gymnasieelever efter decennier med samma
            låga bidrag fick ett högre bidrag. Det gjorde vi tillsammans med
            Socialdemokraterna och Miljöpartiet. Vi fick dessutom igenom en
            satsning på CSN-lån för körkort som är nödvändigt när människor
            ska skaffa sig ett arbete. Så blir det när socialdemokratin samarbetar
            vänsterut.
          </note>
          <note>
            Nu när vi hanterar den servettskiss eller det hafsverk till budget
            som ytterkantshögern har lagt fram nås vi av beskedet att det
            nyligen införda studiestartsstödet ska avskaffas.
          </note>
          <note>
            Vad är då studiestartsstöd? Studiestartsstöd är , som har sagts
            tidigare här från talarstolen, ett bidrag som vissa arbetslösa
            kan få under e n kortare tid för att läsa in en gymnasieutbildnin
            g och öka chanserna till arbete . Det är hemkommunen som i första
            hand bedö mer vilka som tillhör målgruppen, och det är hos kommunen
            man söker .
          </note>
          <note>
            Hur går detta ihop med högerns så kallade arbetslinje? Hur går
            detta ihop med en arbetsmarknad som skriker av kompetens brist
            och ett utbildningsväsen som dagligen gör vad det kan för att
            ska pa flexibla system så att fler som är i arbetslöshet hamnar
            i arbete samtidigt som människor ges möjlighet till omskolning
            för att möta de behov som finns på arbetsmarknaden ?
          </note>
          <note>
            Detta handlar bara om en sak. Högern och rasisterna väljer alltid
            de rikaste framför majoriteten av folket . Låt oss kolla på deras
            budget. Den innehåller u tökade RUT-bidrag till välbärgade hem,
            sänkta skatter för höginko msttagare, slopande av sänkni ngen
            av fackföreningsavgiften och l åga eller obefintliga satsningar
            på miljö, k limat, jämställdhet, antirasism och jämlikhet. Det
            är högern.
          </note>
          <note>
            Jag skulle vilja avsluta med att citera en av mina favoritförfattare
            och skribenter, Göran Greider. Han säger: ”D e rika måste ha mer
            pengar för att vilja arbeta. De fattiga mindre för att vilja arbeta.
            Det är liberalismen. Det är avskyvärt.”
          </note>
          <note>
            (Applåder)
          </note>
          <note type="speaker">
            Anf. 99 ANNIKA HIRVONEN FALK (MP):
          </note>
          <note>
            Fru talman! Vårt samhälle står inför stora utmaningar och förändringar.
            Med automation kommer mångas arbete att förändras, och arbetslivet
            förlängs samtidigt i takt med att vi lever längre och blir allt
            friskare. Det här kommer att ställa krav på att fler människor
            skolar om sig och byter spår längre upp i åldrarna. Studiemedelssystemet
            måste möjliggöra den omställning och den utbildning som vårt samhälle
            behöver och som våra medborgare drömmer om.
          </note>
          <note>
            Ålderstaket i studiemedelssystemet behöver höjas. Flera debattörer
            har varit inne på det i dag.
          </note>
          <note>
            Fru talman! Det är också viktigt med en flexibilitet i systemet
            så att människor oavsett livssituation kan tillägna sig den utbildning
            de behöver för att vara delaktiga i samhället och fortsätta arbeta.
            Behovet hos den som just lämnat gymnasiet skiljer sig väldigt
            mycket från behovet hos flerbarnsföräldern som mitt i livet behöver
            byta yrke och skola om sig. Det behöver finnas studiemedelssystem
            för alla kategorier.
          </note>
          <note>
            Att studiestartsstödet nu skärs ned så kraftigt att det inte
            kommer att vara möjligt att bevilja nya personer studiestartsstöd
            är olyckligt. Moderaterna och Kristdemokraterna menar att systemet
            inte har varit effektivt. Jag undrar vad de menar. Vill de ersätta
            det med ett annat system? Hur ska det systemet i så fall se ut?
            När kommer det systemet på plats?
          </note>
          <note>
            Faktum kvarstår. De här människorna, som i dag är i arbetslöshet
            och som saknar den utbildning som krävs på dagens arbetsmarknad,
            nämligen motsvarande gymnasieexamen, finns kvar även 2019 och
            2020. Men det studiemedel som införts just för att de ska kunna
            få biljetten ut ur arbetslöshet, få den där examen som arbetsgivarna
            kräver, rycks nu undan.
          </note>
          <note>
            Sveriges ekonomi är stark. Vi har brist på arbetskraft i väldigt
            många sektorer. I det läget behöver vi satsa på utbildning, så
            att de som är arbetslösa kan ta de jobb som är lediga i dag.
          </note>
          <note>
            Jag frågar Moderaterna och Kristdemokraterna igen: Vad är ert
            alternativ till studiestartsstödet som ni nu avskaffar?
          </note>
          <note>
            Fru talman! I övrigt kommer jag inte att delta i beslutet i kammaren
            i dag, eftersom den övergångsbudget som Miljöpartiet hade föredragit
            i det läge vi nu befinner oss – utan regering – har fallit i kammaren.
          </note>
          <note>
            (Applåder)
          </note>
          <note type="speaker">
            Anf. 100 MARIE-LOUISE HÄNEL SANDSTRÖM (M):
          </note>
          <note>
            Fru talman! Många här hade nog velat kunna studera. Många har
            också fått en högre utbildning och har inte funnit att det fanns
            några bekymmer med att genomföra det. Men för många andra är det
            inte på det sättet. Det är viktigt att det finns en form av studiestöd.
            Det är det vi debatterar inom det här utgiftsområdet.
          </note>
          <note>
            Jag vill inleda med att yrka bifall till utskottets förslag,
            som bygger på motionen från M och KD, i betänkandet.
          </note>
          <note>
            Studiestöd är en viktig grundbult för hela utbildningspolitiken.
            Men det är också en viktig, ofta avgörande, del för att kunna
            motivera att man kan studera och ge ekonomisk möjlighet att studera
            vidare. Det ska inte finnas ekonomiska hinder för att kunna gå
            en vidareutbildning. Därför vill vi satsa 25 miljarder i statens
            budget på just studiestöd.
          </note>
          <note>
            Tidigare har man kanske gått en högre utbildning som ung, arbetat
            inom det yrket och ibland stannat kvar på samma arbetsplats i
            stort sett hela livet, tills man inte längre arbetar. Nu har samhället
            förändrats. Nya krav och nya utbildningar kommer att krävas. Som
            många har påpekat tidigare kommer utbildning att krävas under
            hela ens verksamma arbetsliv. Därför är det viktigt att vi gör
            om studiestödet så att man kan få studiemedel även i högre åldrar.
            Moderaterna har också tydliga förslag för att man i högre ålder
            ska kunna få hjälp med studiestöd.
          </note>
          <note>
            Fru talman! Vi vill också säkerställa att utbyggnaden av regional
            yrkesvux och yrkeshögskola ska finnas med i studiemedelssystemet.
            Det är viktiga utbildningsformer, som min kollega Erik Bengtzboe
            och även Jimmy Loord från KD har påpekat tidigare. Det är viktiga
            utbildningar som i stor utsträckning leder till jobb efter utbildningen.
          </note>
          <note>
            Vi har diskuterat studiestartsstöd och utbildningskontrakt. Det
            infördes den 1 juli 2017. Vi var med på det från början då vi
            såg att det skulle kunna vara en möjlighet. Man hade en plan på
            att 20 000 skulle delta. Första året var det 2 600 och andra året
            3 000 som deltog. Det är ungefär 15 procent av det som var tänkt.
          </note>
          <note>
            Man har försökt att göra reklam för detta på många sätt. Jag
            har läst många olika artiklar där man försöker locka personer
            att vilja ha studiestartsstödet. Man har också försökt förenkla
            de snåriga reglerna men ändå inte nått fram. Därför tycker vi
            inte att det är ett stöd som fungerar. Om vi har ett stöd som
            inte ger den utdelning som det är tänkt, som inte är effektivt
            och inte ger möjlighet till arbete ska det systemet inte heller
            vara kvar. Det är att ta ansvar.
          </note>
          <note>
            Jag kan lugna Pia Nilsson som vill att vi ska minska anslaget.
            Det är just det vi tänker göra. Till nästa år tänker vi halvera
            anslaget.
          </note>
          <note>
            I stället har vi andra satsningar, som man till exempel kan se
            under arbetsmarknadsutskottets utgiftsområde 14. Där talar vi
            om lärlingsutbildningar, lära ‑ på ‑ jobbet och andra utbildningar.
            Det finns många olika förslag på vad man kan göra i stället.
          </note>
          <note>
            Ett stöd som inte fungerar ska inte vara kvar. Ofta behövs individanpassning,
            inte bara generella satsningar.
          </note>
          <note>
            Fru talman! Vi gör flera olika satsningar som jag vill sammanfatta
            här:
          </note>
          <note>
             Vi ökar anslagen till studiemedel för yrkesutbildning med 100
            miljoner och för yrkeshögskoleutbildningar med 160 miljoner.
          </note>
          <note>
             Vi vill öka anslaget till studiemedel för platser på lärar-
            och förskollärarutbildninga rna med 29 miljoner.
          </note>
          <note>
             Vi vill öka anslaget till utbyggnad av platser på högskolan
            generellt med 88 miljoner.
          </note>
          <note>
             Vi vill att anslaget till CSN ökas med 14 miljoner. Det är
            en satsning till då studiestartsstödet avvecklas helt 2021.
          </note>
          <note>
            Fru talman! Vi vill också ha en utökad lagstiftning för att införa
            betald polisutbildning. Det räcker inte att öka antalet platser
            på polisutbildningen. Vi måste också se till att man kan få en
            betald polisutbildning.
          </note>
          <note>
            Med detta vill jag yrka bifall till utskottets förslag i betänkandet
            om utgiftsområde 15. Det baseras på motionen från M och KD.
          </note>
          <note type="speaker">
            Anf. 101 PIA NILSSON (S) replik:
          </note>
          <note>
            Fru talman! Marie-Louise Hänel Sandström säger att det inte är
            ansvarsfullt att behålla den här typen av stöd som inte når den
            träffsäkerhet som Moderaterna efterlyser.
          </note>
          <note>
            Ledamoten ger en helt skev beskrivning av studiestartsstödet.
            Det är 4 900 som uppbär stödet i dag. Prognosen från CSN är att
            det ser ut att bli det dubbla, enligt uppgifter för några veckor
            sedan.
          </note>
          <note>
            Det handlar om individer som inte skulle studera annars. Här
            har vi verkligen lyckats träffa helt rätt. 9 400 kronor i månaden
            är bara ett bidrag, inte ett lån.
          </note>
          <note>
            Det är högst oansvarigt av Moderaterna att inte vilja fortsätta
            med det här. Nu löper det halva året 2019, precis som ledamoten
            sa. Men det avskaffas 2020. Då försvinner det helt. Vilket ansvar
            tar Marie-Louise Hänel Sandström då för de här personerna och
            många fler som i dag står utan grundläggande och gymnasial utbildning?
            Vilket ansvar tar ni därvidlag?
          </note>
          <note>
            Jag förstår att Moderaterna står bakom de tre målen med studiestödet,
            bland annat att det ska verka rekryterande. Jag måste fråga: Vilka
            förslag har ni lagt fram, som jag kanske har förbisett, som går
            i riktning mot att rekrytera fler, så att man bidrar till ett
            högre deltagande i utbildningen?
          </note>
          <note type="speaker">
            Anf. 102 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Precis som Pia Nilsson säger vill vi alltså göra
            en halvering till nästa år. Det är ansvarsfullt att i stället
            använda ett stöd som fungerar. Man får ändå inte den individpassning
            som det handlar om. Precis som ledamoten Pia Nilsson säger handlar
            det om individer, och de har absolut ett stort behov att få hjälp.
            Vi tycker inte att det generella stödet ger den hjälpen. Därför
            vill vi förändra det.
          </note>
          <note>
            Självklart måste vi ha andra metoder för att nå dessa individer.
            Då talar jag om jobbmatchning. Genom Arbetsförmedlingen kan man
            nå flera. Men Arbetsförmedlingen ser tyvärr inte den möjlighet
            som man trodde att man skulle få genom studiestartsstödet.
          </note>
          <note>
            Jag har läst många artiklar om studiestartsstödet för att se
            om jag hittar någonstans där man har varit positiv till det. Tyvärr
            sägs det i artiklarna att det har varit ett fiasko. Ibland sägs
            det att det är ett omöjligt system med så många krångliga regler
            att man inte vill ha kvar det. Därför vill jag ha ett ansvarsfullt
            system som fungerar och som gör att individer kan få ett jobb.
          </note>
          <note type="speaker">
            Anf. 103 PIA NILSSON (S) replik:
          </note>
          <note>
            Fru talman! Inte tror jag att de som i dag berörs av stödet tycker
            att det är ett fiasko. Jag tror att det är en succé som verkligen
            gör skillnad. Det kan vara en livlina för många av dem som är
            berörda av det.
          </note>
          <note>
            Fru talman! Jag tror att det är någonting annat som döljer sig
            bakom er avoga inställning till att ge alla möjligheten. Jag tror
            att det finns ett ideologiskt motstånd. Det märkte vi inte minst
            när det första ni gjorde när ni tillträdde som regering 2006 var
            att ta bort rekryteringsbidraget. Det bidraget riktade sig också
            till lågutbildade, men det tog ni bort. Ni gör precis samma sak
            här igen.
          </note>
          <note>
            Det här känns inte seriöst. Vi har onekligen olika uppfattningar
            om i vilken grad ett studiestartsstöd behövs.
          </note>
          <note>
            Jag beklagar detta. Jag tycker inte att jag har fått något svar
            på frågan om vilka erbjudanden ni kommer med i stället och vilka
            förslag ni har. Står ni bakom att studiestartsstödet ska vara
            rekryterande eller inte?
          </note>
          <note type="speaker">
            Anf. 104 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Tack så mycket för frågan , Pia Nilsson ! Vi kanske
            ser olika på hur man ska utforma ett stöd, men det ska i princip
            utformas efter individen. Absolut vill Moderaterna att lågutbildade
            ska ha möjlighet att utbilda sig. Därför vill vi ha studiemedel
            högre upp i åldrarna, alltså att man ska kunna utbilda sig under
            större delen av sitt arbetsliv. Vi tar ansvar för individen genom
            att införa mer individanpassade stöd än stöd som inte fungerar
            för en större grupp.
          </note>
          <note type="speaker">
            Anf. 105 DANIEL RIAZAT (V) replik:
          </note>
          <note>
            Fru talman! Jag vill fortsätta på samma s p år som min socialdemokratiska
            kollega i utbildningsutskottet nyss framförde. Jag tycker helt
            enkelt att Moderaterna kommer undan för lätt i den här frågan.
          </note>
          <note>
            Moderaterna pratar om arbetslinjen och om att ge alla människor
            lika förutsättningar för att lyckas här i livet. Det här är ett
            väldigt bra exempel på när Moderaterna återigen springer överklassens
            ärenden genom att å ena sidan sänka skatten för de välbärgade,
            å andra sidan ta bort ett grundläggande behov och en hjälp som
            vi främst kan ge till människor som befinner sig långt utanför
            arbetsmarknaden.
          </note>
          <note>
            Varför anser inte Moderaterna att också människor som har befunnit
            sig i arbetslöshet ett tag ska få chansen att ta sig in på arbetsmarknaden?
            Vad finns det för slags hat gentemot dessa människor som behöver
            det stöd som har visat sig fungera under den korta tid som det
            har funnits och där söktrycket ökar? Varför vill Moderaterna inte
            ge det?
          </note>
          <note>
            En annan fråga till Moderaterna är: På vilket sätt kan Moderaterna
            utan att skämmas släppa in ett rasistiskt parti och skräddarsy
            ett budgetförslag till det partiet för att kunna få igenom det
            i Sveriges riksdag när vi befinner oss i ett parlamentariskt läge
            där högerpartierna är det mindre blocket och det rödgröna blocket
            är det största blocket? Vi gick ändå med på att ta fram en övergångsbudget
            tillsammans med alla just på grund av att vi befinner oss i en
            speciell situation. På vilket sätt går det ihop med era värderingar
            att inte bara släppa in utan också – som jag sa i mitt tidigare
            anförande – ge nyckeln till Sverigedemokraterna till det bygge
            som ni inom högern och på ytterkantsblocket har påbörjat?
          </note>
          <note type="speaker">
            Anf. 106 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Daniel Riazat ställde flera frågor. När det talas
            om sänkta skatter och hat mot folk känner jag absolut inte igen
            mig. Jag ser det som ett ekonomiskt ansvar. Har vi möjlighet ska
            vi kunna sänka skatter för att ge tillbaka pengar till våra invånare
            som det är viktigt att värna och hjälpa. Det finns alltså inte
            något hat mot lågutbildade, tvärtom. Det är därför som jag engagerar
            mig i utbildningsutskottet. Vi vill hjälpa lågutbildade på många
            olika sätt för att de ska kunna komma ut på arbetsmarknaden. Jag
            talade tidigare om lärlingsutbildning, lärande på jobbet, olika
            jobbmatchningar, mer hjälp i skolan för att man ska kunna klara
            en utbildning.
          </note>
          <note>
            Daniel Riazat kom in på detta med att samarbeta. M och KD har
            en gemensam budget som har beslutats i riksdagen. Vi ser att det
            finns mycket stora bekymmer som vi måste göra någonting åt. Vi
            kan inte vänta med det. Som tidigare sagts har vi inte en övergångsriksdag,
            utan vi har en riksdag som måste arbeta vidare. Det måste göras
            många stora förändringar, och dem vill inte jag vänta på. Därför
            har M och KD en gemensam budget.
          </note>
          <note type="speaker">
            Anf. 107 DANIEL RIAZAT (V) replik:
          </note>
          <note>
            Fru talman! Jag önskar att jag hade kunnat tacka för svaret,
            men det var inget svar.
          </note>
          <note>
            Moderaterna och även Marie-Louise Hänel Sandström har sagt när
            det gäller satsningar som inte ger tillräckligt mycket resultat
            måste man ta bort dem. Då är frågan: Varför är RUT-bidraget kvar?
            Varför har vi kvar vinster i välfärden? Varför finns det en rad
            olika icke-fungerande åtgärder som borgerligheten har varit med
            om att driva fram, men som ni ändå vill behålla?
          </note>
          <note>
            Det här blir motsägelsefullt, som Marie-Louise Hänel Sandström
            själv också säkert förstår. Å ena sidan tar man bort gratis bussresor
            för ungdomar. När man sitter vid makten under åtta års tid satsar
            man mindre på komvux och i princip krossar komvux. Å andra sidan
            vill man i dag ta bort studiestartsstödet och sedan säger man
            att man ändå vill ge lika förutsättningar för alla människor.
            Det går inte ihop.
          </note>
          <note type="speaker">
            Anf. 108 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Det gäller att få saker att gå ihop. Hur hänger studiestartsstöd
            och RUT-bidraget ihop? Från början var det en stor anledning att
            RUT-bidraget skulle göra svarta jobb vita. Sedan har vi nog olika
            åsikter om vad som fungerar och inte fungerar.
          </note>
          <note>
            Jag tycker fortfarande att system som inte fungerar inte ska
            finnas kvar. Vi ska ha system som fungerar för att vi ska kunna
            hjälpa dem som vi är satta att hjälpa. I det här fallet talar
            jag om att hjälpa invånare och studenter att komma ut i arbetslivet.
            Vi ska hitta så bra förutsättningar som möjligt för dessa personer.
            Vi ska ha en ansvarsfull ekonomisk politik för det, och det tycker
            jag att vi har. Sedan delar vi kanske inte den uppfattningen.
          </note>
          <note type="speaker">
            Anf. 109 JIMMY LOORD (KD):
          </note>
          <note>
            Fru talman! Utbildning och bildning har avgörande betydelse för
            ett gott samhälle och för människors personliga utveckling. Utbildning
            ska också möta arbetsmarknadens behov av välutbildad arbetskraft.
          </note>
          <note>
            I Sverige ska alla kunna förverkliga sina drömmar så långt det
            bara är möjligt. Vi vill att alla ska ha tillgång till en utbildning,
            och i Sverige har vi ett unikt system genom att det är avgiftsfritt
            att studera. Det är något att värna om och vara stolt över.
          </note>
          <note>
            Men studietiden är också förenad med levnadsomkostnader. Sverige
            har även här ett unikt system att värna om och vara stolt över.
            Genom att minska ekonomiska hinder ska alla medborgare ha möjlighet
            till utbildning oavsett vilka familjeförhållanden man kommer ifrån.
          </note>
          <note>
            Både bidragsdelen och lånedelen i studiestödet är viktiga delar
            för att vi ska kunna bedriva en ändamålsenlig utbildningspolitik.
            Alla delar av studiestödet, det vill säga studiebidrag under gymnasiestudier,
            bidrag till elever med funktionsnedsättning, lärlingsersättningar
            och studiemedel med bidragsdel och lånedel, ska bidra till att
            utjämna ekonomiska förutsättningar hos enskilda och mellan grupper
            i samhället.
          </note>
          <note>
            Möjligheterna till fortsatta studier ska inte vara begränsade
            till ett visst åldersintervall i yngre år. I stället måste möjligheter
            finnas att påbörja helt nya studier eller att komplettera tidigare
            utbildning under hela livet. Det innebär att vuxenutbildningen
            ska vara väl utbyggd. Därigenom ökar dessutom förutsättningarna
            att tillgodose och möta arbetsmarknadens mångfacetterade och ofta
            snabbt skiftande behov av utbildad arbetskraft.
          </note>
          <note>
            Därför vill jag även i denna debatt, fru talman, betona vikten
            av att yrkeshögskolan och det planerade regionala yrkesvux nu
            ges möjlighet att expandera. Vi måste också anpassa studiestödet
            efter det. Det är av stor vikt att vi fortsätter investera i utbildningar
            som i hög grad leder till arbete.
          </note>
          <note>
            Låt mig också få säga något om det som har debatterats här tidigare.
            En av de förändringar som vi nu gör är att ta bort studiestartsstödet.
            Detta stöd ställer sig i raden av andra mer eller mindre misslyckade
            satsningar för att minska arbetslösheten med riktade ekonomiska
            bidrag. Mottagandet av studiestartsstödet har varit kyligt, om
            inte iskallt.
          </note>
          <note>
            De avsatta pengarna, nära miljarden, beräknas räcka till stöd
            för närmare 20 000 personer per år. Enligt den utredning som föregick
            det nya programmet skulle så många som varannan av dem, ca 10
            000, som återvände till skolbänken och klarade sin examen kunna
            få ett jobb. Första läsåret var det, som redan nämnts, bara lite
            drygt 10 procent – 2 600 personer – som nappade på möjligheten
            att slutföra sina gymnasiestudier. I år har några fler kvitterat
            ut stödet.
          </note>
          <note>
            För mig blir det väldigt tydligt att pengar inte är den främsta
            motiva ­ tionen för att börja plugga igen. En viktigare faktor
            för att klara av sina studier är att det finns en uppriktig studiemotivation
            hos den studerande, och framför allt att utbildningen leder till
            jobb – inte att den genererar ett högt studiebidrag det första
            året.
          </note>
          <note>
            Fru talman! Jag yrkar bifall till utskottets förslag i betänkandet
            för utgiftsområde 15.
          </note>
          <note type="speaker">
            Anf. 110 PIA NILSSON (S) replik:
          </note>
          <note>
            Fru talman! Jag blir uppriktigt upprörd över Jimmy Loords och
            Kristdemokraternas föraktfulla inställning till människor som
            inte av egen kraft och motivation klarar av att ta sig in i utbildningssystemet.
            De gör det bara för pengarnas skull.
          </note>
          <note>
            Kristdemokraterna visar här ett hyckleri på väldigt hög nivå.
            Jimmy Loord säger att alla ska ges möjlighet att studera. Alla
            ska ha samma villkor. I nästa andetag säger han: Jaja, men ni
            måste ha studiemotivation. Kom inte här och tro att ni endast
            ska få betalt.
          </note>
          <note>
            Det är dock bra att svenska folket får höra och förstå vad Kristdemokraterna
            egentligen tycker.
          </note>
          <note>
            Om studiestartsstödet är felriktat och därför ska tas bort ,
            hur var det då med fas 3, Jimmy Loord? Det var väl det största
            misslyckandet någonsin? Det tog ni inte bort, utan det fick vi
            göra. I fas 3 var det inte ens tillåtet att studera för människorna
            var, sa man, för sköra. Så här sa den förra utbildningsministern:
            Det här handlar om sköra människor, och utbildning är inte rätt
            för dem.
          </note>
          <note>
            Sköra människor är också bildade och begåvande människor. Även
            de har rätt till utbildning. Vi fick senare till en ändring. Naturligtvis
            ska även de få utbilda sig.
          </note>
          <note>
            Och hur var det med YA-jobben? Dem har vi inte tagit bort. Men
            de blev en Reinfeldtflopp.
          </note>
          <note>
            Det tar tid för alla insatser innan de ger fullt utslag. Vilka
            förslag tänker Jimmy Loord lägga fram för att människor utanför
            det traditionella hägnet kommer in?
          </note>
          <note type="speaker">
            Anf. 111 JIMMY LOORD (KD) replik:
          </note>
          <note>
            Fru talman! Tack, Pia Nilsson, för dina något aggressiva frågor!
            Jag kan bara konstatera att vi har olika syn på vad som ger effekt
            och vad som är viktigt.
          </note>
          <note>
            Som jag nämnde i mitt anförande sällar sig studiestartsstödet
            till raden av andra mer eller mindre misslyckade satsningar för
            att minska arbetslös ­ heten. Det verkar som om Pia Nilsson har
            en förkärlek för att behålla såda ­ na insatser. Jag tycker dock
            att vi har ett ekonomiskt ansvar att se till att de pengar och
            resurser som vi lägger på utbildningar som förhoppningsvis ska
            leda till arbete är effektiva. Det måste ge resultat.
          </note>
          <note>
            Tyvärr har vi sett alldeles för många projekt, arbeten och insatser
            som gör att individer fastnar i arbetsmarknadsåtgärder. Det vill
            jag inte bidra till.
          </note>
          <note type="speaker">
            Anf. 112 PIA NILSSON (S) replik:
          </note>
          <note>
            Fru talman! Tillsammans med Moderaterna skriver ni att ni tänker
            finansiera andra prioriterade satsningar för människor som står
            långt ifrån arbetsmarknaden. Skulle Jimmy Loord från Kristdemokraterna
            vilja redogöra för vilka de insatserna är? Jag har sökt med ljus
            och lykta men hittar dem inte.
          </note>
          <note>
            Handlar det om att ta bort subventionen för extratjänster? Handlar
            det om att ta bort moderna beredskapsjobb? Vad handlar det om?
            Jag hittar inte en enda rad om alternativa studievägar. För det
            är väl ändå sådana man måste införa om man står bakom målet att
            studiestödet ska vara rekryterande.
          </note>
          <note>
            Här kommer återigen det där föraktet fram. Vem som helst – kreti
            och pleti – ska inte studera utan bara de med akademisk studiemotivation,
            vilket ni till och med skriver i er kommittémotion. Jag häpnar.
          </note>
          <note>
            (Applåder)
          </note>
          <note type="speaker">
            Anf. 113 JIMMY LOORD (KD) replik:
          </note>
          <note>
            Fru talman! Pia Nilsson talar om förakt. Ingenting kan vara mer
            felaktigt.
          </note>
          <note>
            Utgångspunkten för både utbildningsinsatser och arbetsmarknadsinsatser
            måste vara att de är individen till gagn. Man måste ställa sig
            på individens sida och se till att studier och arbetsmarknadsinsatser
            leder till riktiga arbeten. Med en sådan ingångspunkt och ett
            sådant perspektiv lägger vi fram vår budgetreservation.
          </note>
          <note>
            Det finns ingen anledning att ha kvar insatser som inte ger resultat.
            Det handlar inte om förakt, utan det är att ställa sig på individens
            sida och ibland den svaga individens sida.
          </note>
          <note>
            Vi vill se lärlingsutbildningar, instegsjobb och en satsning
            på yrkeshögskolan, vilket jag nämnde tidigare. Det handlar också
            om regionala yrkesvux. Vi har flera satsningar här, Pia Nilsson.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 11 Jämställdhet och nyanlända invandrares etablering
          </note>
          <note>
            Arbetsmarknadsutskottets betänkande 2018/19:AU1
          </note>
          <note>
            Utgiftsområde 13 Jämställdhet och nyanlända invandrares etablering
            (prop. 2018/19:1 delvis)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 114 ANNA JOHANSSON (S):
          </note>
          <note>
            Fru talman! De debatter som förs här i kammaren dessa dagar sker
            i en väldigt annorlunda politisk situation. Det har aldrig hänt
            förut att en ny regering fortfarande inte tillträtt hundra dagar
            efter ett val. Det har inte heller hänt tidigare att en riksdagsmajoritet
            röstat bort en sittande statsminister utan att ha en färdig plan
            för vad som ska hända sedan. Och det är första gången som Sveriges
            riksdag tar ställning till en övergångsbudget.
          </note>
          <note>
            Att det inte har hänt förut betyder dock inte att det inte kan
            hända igen. Hur vi agerar i den aktuella situationen kan mycket
            väl skapa praxis för framtiden. Det har varit vägledande för hur
            vi socialdemokrater har valt att hantera den här processen såväl
            i Regeringskansliet som här i riksdagen.
          </note>
          <note>
            När statsministern röstades bort fick vi en övergångsregering
            som administrerar i enlighet med regeringsformens bestämmelser.
            Den kan inte ta politiska initiativ. Den kan inte avgå, och den
            kan inte utlysa nyval.
          </note>
          <note>
            Däremot måste den lägga fram en budget för riksdagen inom en
            fastslagen tidsram. Därför förhandlades det, mellan de flesta
            av riksdagens partier, fram principer för hur en övergångsbudget
            skulle se ut, vad den borde innehålla och vad den inte borde innehålla.
            Den budgetproposition som sedan lades fram följde de överenskomna
            principerna och var alltså inte en partipolitisk produkt utan
            ett dokument som skulle ge en komman ­ de regering de allra bästa
            förutsättningarna för att lägga fram en ändringsbudget med en
            tydlig politisk inriktning.
          </note>
          <note>
            Vår uppfattning är att det borde ligga i allas intresse att sätta
            en praxis som innebär att en övergångsbudget accepteras av riksdagen
            och att en tillträdande regering därmed får det avgörande inflytandet
            över statsbudgeten. Därför är det beklagligt att andra partier
            valde att väcka egna budgetmotioner och dessutom sedan rösta igenom
            dem här i kammaren, i detta mycket ovanliga läge. Det är självklart
            helt sant att reformer behövs, men karaktären på en partimotion
            gör att detta inte är den bästa formen för att driva fram ny politik,
            vilket de senaste veckorna med all önskvärd tydlighet har visat.
          </note>
          <note>
            Den förvirrade process vi nu fått bevittna lever knappast upp
            till epitet som ansvarsfull eller sansad. Jag hoppas verkligen
            att den inte kommer att upphöjas till praxis. Såväl medborgare
            som myndigheter har rätt att förvänta sig mer än så här av riksdagens
            partier.
          </note>
          <note>
            Fru talman! Låt mig avslutningsvis säga några ord om utgiftsområde
            13. I valrörelsen lanserade Moderaterna en ny slogan: lika för
            alla. Nu, tre månader efter valet, väljer samma parti att i arbetsmarknadsutskottet
            och i flera andra utskott kraftigt skära ned på sådant som syftar
            just till att göra förutsättningarna mer lika för alla.
          </note>
          <note>
            Delegationen mot segregation och de särskilda pengarna till kommunerna
            för det ändamålet ger förutsättningar för att bedriva ett samlat
            och långsiktigt arbete för att motverka ett av vår tids största
            samhällsproblem, nämligen segregationen. Genom tidiga insatser
            för unga, trygghetsarbete i stadsdelar, samarbete för att få fler
            i arbete och mycket annat kan utveck ­ lingen vändas. Det är beklagligt
            att Moderaterna prioriterar skattesänkningar framför åtgärder
            mot segregation.
          </note>
          <note>
            Jämställdhetsarbetet i Sverige behöver stärkas. Förra året startade
            änt ­ ligen en ny myndighet för att säkerställa att så sker. Myndigheten
            ska självklart inte ta över allt jämställdhetsarbete från alla
            andra aktörer – tvärtom. Ett av de viktigaste uppdrag som myndigheten
            fick var att se till att andra gör det de ska, att stödja och
            att driva på. Att lägga ned Jämställd ­ hetsmyndigheten utan att
            ens antyda var arbetet mot människohandel eller mäns våld mot
            kvinnor eller det arbete som sker för att stödja myndig ­ heternas
            jämställdhetsarbete ska göras i stället är inte bara ekonomiskt
            oansvarigt. Det visar på ett djupt ointresse för jämställdhetsarbetet
            och dessutom en bristande respekt för den kompetens som har samlats
            i myn ­ digheten.
          </note>
          <note>
            Vi socialdemokrater har valt att inte lägga fram vår politik
            på detta område i form av en motion, eftersom vi anser att övergångsbudgeten
            bor ­ de ha röstats igenom. I ett senare skede kommer vi självklart
            att återkomma – förhoppningsvis i form av en budgetproposition,
            i annat fall i form av en partimotion – och redogöra för våra
            politiska visioner och förslag för jämställdhet och nyanländas
            etablering.
          </note>
          <note>
            Då vi inte står bakom det rambeslut som är taget avstår vi från
            att delta i beslutet om anslagsfördelningen inom utgiftsområdet
            och hänvisar till det särskilda yttrandet från Socialdemokraterna,
            Vänsterpartiet och Miljöpartiet i utskottet.
          </note>
          <note>
            Däremot kommer vi socialdemokrater att arbeta vidare för att
            det djupt olyckliga beslutet om nedläggning av Jämställdhetsmyndigheten
            ska ändras.
          </note>
          <note>
            (Applåder)
          </note>
          <note>
            I detta anförande instämde Annika Hirvonen Falk (MP).
          </note>
          <note type="speaker">
            Anf. 115 HENRIK VINGE (SD):
          </note>
          <note>
            Fru talman! Jag skulle vilja börja med att yrka bifall till Sverigedemokraternas
            reservation.
          </note>
          <note>
            Fru talman! Att genomföra den enorma asyl- och anhöriginvandringen
            till Sverige och parallellt med det bygga upp ett stort integrationspolitiskt
            komplex för att på olika sätt försöka minska de problem som uppstått
            på grund av den stora invandringen har varit 2000-talets stora
            politiska projekt i Sverige. Och det har fungerat oerhört dåligt.
          </note>
          <note>
            Den totala kostnaden för allt detta vågar man knappt spekulera
            om, men bara på det utgiftsområde som vi diskuterar i dag har
            kostnaden sedan år 2000 varit mer än 150 miljarder.
          </note>
          <note>
            Det motsvarar mycket vårdpersonal, fru talman. Det är många sjuksköterskor
            som skulle kunna hjälpa till att minska vårdköerna. 150 miljarder
            skulle kunna göra stor skillnad för de allra fattigaste pensionärerna,
            eller varför inte för de handikappade barn som den förra regeringen
            drog in assistansen för. Det är mycket pengar, som vanliga hårt
            arbetande skattebetalare har betalat in.
          </note>
          <note>
            Resultatet av detta känner vi till. Vi vet vad vi har fått för
            dessa pengar. Vi har fått otrygghet. Vi har fått en otrygghet
            i Sverige som är större än den någonsin har varit i modern tid.
            De senaste sju åtta åren har vi haft mer än 1 000 skottlossningar.
            Vi har haft 116 stycken granatattacker. Antalet så kallade utanförskapsområden
            fortsätter att växa, och i dag bor där över en halv miljon människor.
            Om man skulle slå ihop alla dessa utanförskapsområden och göra
            dem till ett område skulle det bli lika stort som Sveriges näst
            största stad.
          </note>
          <note>
            Fru talman! På grund av de gamla partiernas invandrings- och
            integrationspolitik har Sverige blivit ett splittrat land. Det
            har blivit ett land av segregation, misstro, brottslighet och
            våld. Det är ingen liten prestation. Man måste ändå medge att
            det har varit en effektiv politik. Jag minns en tid, för inte
            alltför länge sedan, när Sverige var ett föredöme i världen.
          </note>
          <note>
            Man har förändrat landet i grunden, från att ha varit ett av
            världens tryggaste länder med en stark gemenskap till att bli
            ett avskräckande exempel för omvärlden. I en rapport från EU-kommissionen
            som kom rätt nyligen pekades Sverige ut som ett av Europas farligaste
            länder när det gäller brottslighet och våld.
          </note>
          <note>
            Fru talman! Invandrings- och integrationspolitiken är det största
            politiska fiasko som Sverige har upplevt sedan Vasaskeppet sjönk
            här utanför för snart 400 år sedan.
          </note>
          <note>
            Som om det inte vore nog att de gamla partierna har ansvaret
            för detta, fru talman, kommer samma gamla partier hit i dag igen
            och argumenterar för att vi ska fortsätta med det här. Man vill
            fortsätta med samma gamla politik. De gamla partierna tycker att
            vi ska fortsätta att ha Europas största asyl- och anhöriginvandring.
            Vi ska fortsätta att lägga miljardbelopp på ännu större och mer
            omfattande integrationsprojekt.
          </note>
          <note>
            Fru talman! Ibland påstås det att Albert Einstein ska ha sagt
            att vansinne är att göra samma sak om och om igen och förvänta
            sig ett nytt resultat. Ibland får jag känslan av att jag kanske
            förstår vad han menade.
          </note>
          <note>
            Ett annat klassiskt citat som kommer till mig när jag funderar
            på detta är någonting som den gamle socialdemokraten Gustav Möller
            sa. Han sa nämligen att varje försnillad skattekrona är en stöld
            från folket. Jag undrar om inte Möller skulle anse att pengarna
            som går till dessa integrationsprojekt är just försnillade skattekronor.
            Jag undrar vad han i så fall skulle kalla dem som ansvarar för
            den stölden.
          </note>
          <note>
            Fru talman! Genom att minska invandringen till Sverige skulle
            Sverigedemokraterna kunna spara inte mindre än 7 miljarder på
            bara detta utgiftsområde under nästa år. Lägger man till övriga
            utgiftsområden som berörs av invandringen skulle vi kunna spara
            åtskilliga fler miljarder. Det är pengar som vi skulle använda
            för att hjälpa fler människor att komma in i arbete. Det är pengar
            som vi skulle använda för att stärka trygghet och gemenskap i
            vårt land. Vi skulle se till att vi får fler poliser på gator
            och torg och fler vårdanställda, som kan minska vårdköerna. Vi
            skulle sänka skatten för småföretagarna och för dem som har det
            allra sämst. Vi skulle kanske inte minst stärka den ekonomiska
            situationen för Sveriges fattigaste pensionärer. Bland annat detta
            skulle vi göra.
          </note>
          <note>
            Genom att minska invandringen och genom att ställa krav på att
            den som har kommit till Sverige ska anpassa sig till det svenska
            samhället kommer vi att minska de problem som de gamla partiernas
            invandrings- och integrationspolitik har ställt till med. Det
            är ett sätt för oss att påbörja arbetet med att återuppbygga Sverige
            till att bli ett sammanhållet land igen.
          </note>
          <note>
            För att fler människor ska komma i arbete skulle vi vilja införa
            riktiga lärlingsanställningar. Det här är någonting som har fungerat
            bra historiskt . M en det är också någonting som har fungerat
            bra i modern tid , inte minst i Tyskland, och vi tror att det
            skulle kunna underlätta för nyanlända, ungdomar och även människor
            som är långtidsarbetslösa att komma in på arbetsmarknaden.
          </note>
          <note>
            Fru talman! Jag skulle också vilja nämna någonting om alla de
            barn som växer upp i de utanförskapsområden som de gamla partierna
            har ska ­ pat. Det är nämligen så att de barn som föds och växer
            upp där tyvärr har väsentligt sämre chanser statistiskt sett att
            lyckas med det som de vill lyck ­ as med i livet. De löper även
            betydligt större risk att hamna i kriminalitet, arbetslöshet,
            missbruk och andra typer av utanförskap.
          </note>
          <note>
            Fru talman! De här barnen har inte valt var de ska födas. De
            är inte ansvariga för samhällsutvecklingen eller för de problem
            som vi pratar om här i dag. För att vi på lång sikt ska kunna
            bryta utanförskap och ställa saker och ting till rätta kommer
            vi att behöva satsa mer på de här barnen. Därför är vi nu glada
            att kunna se att vårt förslag om obligatoriska förskolor i vissa
            av dessa områden får ett visst genomslag. Vi kommer att kunna
            se det de närmaste åren.
          </note>
          <note>
            Detta är viktigt, eftersom många av de här barnen växer upp i
            en miljö där man har ganska lite kontakt med det svenska samhället.
            Många gånger kan det vara så att föräldrar, grannar och släktingar
            inte talar språket särskilt väl. I många fall har i stort sett
            varenda klasskamrat, och kanske även personalen på skola och fritidshem,
            utländsk bakgrund.
          </note>
          <note>
            När dessa barn ska ut i vuxenlivet och kanske ska söka ett arbete
            eller en utbildning riskerar det svenska majoritetssamhället att
            framstå som obekant för dem. Det kan uppstå kulturkrockar och
            missförstånd som leder till olika typer av bakslag, vilket kan
            leda till frustration och hopplöshet och i förlängningen till
            en känsla av att vara annorlunda och inte passa in.
          </note>
          <note>
            Förhoppningen är att den obligatoriska förskolan ska underlätta
            lite grann genom att fungera som ett fönster in i det svenska
            samhället. Fokus ska vara på språkinlärning så att när det här
            barnet sedan växer upp och ska ut i samhället ska förhoppningsvis
            varken det svenska språket eller den svenska kulturen längre framstå
            som någonting främmande utan tvärtom som någonting som känns bekant
            från barndomen. Förhoppningen är att detta ska kunna minska friktionen
            och de problem som kan uppstå och i stället göra det lite enklare
            för de barn som växer upp i utanförskapsområden att bli en del
            av det svenska samhället.
          </note>
          <note>
            Vi tror också att det här är någonting som genom att visa på
            ett alternativ skulle kunna hjälpa inte minst flickorna som växer
            upp i sammanhang där till exempel hederskultur råder. Det kan
            stärka dem och göra dem mer benägna och bekväma med att bli en
            del av det svenska samhället och kanske söka hjälp i den mån det
            behövs.
          </note>
          <note>
            Fru talman! Att lyckas vända den utveckling som de gamla partierna
            har ställt till med på invandrings- och integrationsområdet och
            återskapa trygghet, sammanhållning och gemenskap i vårt Sverige
            är den stora utmaningen för min generations politiker. Det är
            ingen liten uppgift. Jag kan inte lova att det blir en enkel resa,
            och jag kan inte lova att det kommer att gå fort. Men en sak känner
            jag mig faktiskt ganska säker på, inte minst när jag ser ut över
            den här församlingen och tänker på vad den har ställt till med,
            och det är att vi kommer att lyckas betydligt bättre än vad ni
            har gjort.
          </note>
          <note type="speaker">
            Anf. 116 GULAN AVCI (L) replik:
          </note>
          <note>
            Fru talman! När det kommer till Sverigedemokraterna och deras
            syn på integration tycker jag att det blir väldigt märkligt när
            Henrik Vinge står i talarstolen och talar om anpassning till det
            svenska samhället. De som kommer hit måste anamma den svenska
            kulturen, lära sig svenska och stå för sin egen försörjning, säger
            han.
          </note>
          <note>
            Jag håller med om det, men det som jag inte förstår är att ni
            både vill ha kakan och äta upp den. Man kan inte kräva allt detta
            av dem som kommer till Sverige utan att som politiker vara beredd,
            om man nu vill ta ansvar för integrationen, att också vidta de
            åtgärder som krävs för varje individs möjlighet att kunna etablera
            sig i det svenska samhället och på arbetsmarknaden.
          </note>
          <note>
            Er politik innebär otroligt stora neddragningar både på etableringssidan
            och på de medel och resurser som kommuner som tar emot väldigt
            många nyanlända behöver. Ni kommer med era förslag och hur ni
            vill fördela anslagen inte att klara den etablering som Henrik
            Vinge vill åstadkomma, samtidigt som han vill dra in alla de här
            stödinsatserna.
          </note>
          <note>
            Min fråga är: Hur ska de som kommer hit kunna anpassa sig till
            allt det som Henrik Vinge och Sverigedemokraterna vill att man
            ska göra när ni inte är beredda att ta ansvar politiskt och ekonomiskt
            och fördela resurserna därefter?
          </note>
          <note type="speaker">
            Anf. 117 HENRIK VINGE (SD) replik:
          </note>
          <note>
            Fru talman! Tack för bra frågor , Gulan Avci ! Det man först
            och främst kan konstatera är att de stora besparingar som vi gör
            sker för att invandringen minskar med vår politik. Det kommer
            helt enkelt hit färre människor, och då blir kostnaderna lägre
            av det skälet.
          </note>
          <note>
            Sedan har vi valt att på olika sätt försöka effektivisera och
            satsa resurserna på de åtgärder som fungerar och inte bara på
            det som låter bra i form av olika typer av symbol- och signalpolitik
            på det integrationspolitiska området.
          </note>
          <note>
            Det som faktiskt fungerar är naturligtvis språkinlärning, och
            där satsar vi också extra pengar. Det är inte just på utgiftsområde
            13, men på utbild ­ ningsområdet och även på kulturområdet. Där
            tittar vi på till exempel ut ­ ökad samhällskunskapsundervisning
            för den som kommit till Sverige så att man på olika sätt kan få
            en introduktion och ett sätt att förstå och lära sig språket och
            hur det svenska samhället fungerar. Där satsar vi mer än vad regeringen
            gör.
          </note>
          <note>
            Andra saker som är viktiga är till exempel att komma i arbete.
            Där tittar vi som jag nämnde på lärlingsanställningar, som är
            ett sätt att sänka trösklarna för att komma in på arbetsmarknaden.
            Det kommer inte bara att underlätta för nyanlända utan också för
            svenska ungdomar och långtidsarbetslösa.
          </note>
          <note>
            Det som går som en röd tråd genom vårt sätt att se på det är
            att vi inte ska ha särlösningar där man på olika sätt försöker
            singla ut någonting som ska gälla för invandrare och någonting
            annat som ska gälla för svenskar. Det är bättre att vi försöker
            hitta lösningar som är generella och blir bättre för alla. Lärlingsanställningar
            är till exempel en sådan lösning.
          </note>
          <note>
            Vi har alltså ett stort antal sådana satsningar som faktiskt
            fungerar. Men som sagt, den stora skillnaden är också att vi inte
            vill satsa pengar på sådant som låter bra men som inte får någon
            effekt. Det är kanske den stora skillnaden mellan Sverigedemokraterna
            och övriga partier på det här området.
          </note>
          <note type="speaker">
            Anf. 118 GULAN AVCI (L) replik:
          </note>
          <note>
            Fru talman! När man är nyanländ i Sverige kan man inte förväntas
            ta ansvar för sin egen etablering och integration. Det måste till
            specifikt riktade resurser för just den här gruppen.
          </note>
          <note>
            Jag håller med om att man självklart inte får missa alla de andra
            grup ­ perna, exempelvis unga personer med låg utbildning, personer
            med funk ­ tionsnedsättning och de som generellt står långt från
            arbetsmarknaden. För dem måste vi också vidta åtgärder så att
            de kan komma in på arbetsmark ­ naden. Men det var inte det som
            var min fråga.
          </note>
          <note>
            Jag tycker att det ofta är väldigt svart eller vitt från Sverigedemokraternas
            sida när man pratar om integrationsmisslyckandena. Jag håller
            med om att de etablerade partierna inte har lyckats. Vi har ett
            enormt utanförskap som slår väldigt hårt inte minst mot kvinnors
            frihet och rätt att leva ett liv som alla andra. Men kan Henrik
            Vinge i alla fall erkänna att det finns tiotusentals företag i
            Sverige som drivs av invandrare och att över 700 000 människor
            varje dag går till jobbet som du och jag och är med och bidrar
            till det svenska samhället?
          </note>
          <note type="speaker">
            Anf. 119 HENRIK VINGE (SD) replik:
          </note>
          <note>
            Fru talman! Jag är den första att erkänna att det finns mängder
            av människor som har kommit hit till Sverige och som bidrar på
            arbetsmarknaden och på en massa andra sätt.
          </note>
          <note>
            I dag målas det ibland upp som om klyftan i Sverige går mellan
            svenskar och invandrare i allmänhet, att klyftorna skulle bero
            på människors bakgrund. Vår målsättning är ju att det inte ska
            vara så. Vår målsättning är att det inte i första hand ska handla
            om var man är född, vad man har för bakgrund eller hur man ser
            ut. Klyftan i Sverige bör inte gå mellan vem som är född här och
            inte utan mellan den som är konstruktiv och vill bidra till ett
            bättre Sverige och den som är destruktiv och förstör. Klyftan
            ska gå mellan dem som bygger bilarna och dem som bränner bilarna.
          </note>
          <note>
            Då tycker jag att man visst kan ställa krav. Man kan ställa krav
            på att den som kommer hit tar ett personligt ansvar för att anpassa
            sig till det svenska samhället och för att följa de lagar och
            regler som gäller här. Det tycker jag definitivt att man kan göra.
            Vi ska hjälpa till med språkundervisning, samhällskunskap och
            så vidare, men det yttersta ansvaret ligger faktiskt alltid på
            individen.
          </note>
          <note type="speaker">
            Anf. 120 TREDJE VICE TALMANNEN:
          </note>
          <note>
            Jag vill uppmärksamma ledamöterna på att det är fri replikrätt
            endast i första omgången. Serkan Köse och Hanif Bali som har begärt
            replik har inte möjlighet till replik nu.
          </note>
          <note type="speaker">
            Anf. 121 MARTIN ÅDAHL (C) replik :
          </note>
          <note>
            Fru talman! Jag har två frågor till Henrik Vinge.
          </note>
          <note>
            Min första fråga: När ni generöst delar ut alla dessa miljarder,
            dessa inte bara tiotals utan hundratals miljarder som ni ska spara
            in, hur kommer det sig att ni på det här utgiftsområdet och på
            det som vi kommer att debattera i morgon har en sådan notorisk
            oförmåga att hålla reda på pengarna? När man tittar i era fotnoter
            och RUT-uppdrag upptäcker man att det inte alls framgår vart de
            tar vägen, de personer som ni tar bort från åtgärderna som ni
            vill spara in på. Till skillnad från alla andra partier anser
            ni att de kan försvinna ut i tomma intet. Gång på gång saknas
            det många miljarder i era budgetar.
          </note>
          <note>
            Min andra fråga har att göra med den retoriska finten som kommer
            här. Först utmålar ni invandring som modern till alla kostnader
            och alla problem. Ni säger i praktiken att de som kommer från
            krig och förföljelse, dem vill ni skicka hem. Ni vill skilja barn
            från deras föräldrar och föräldrar från deras barn. Sedan – lite
            generöst – kommer ni med medkänsla i form av integrationsförskola
            och lärlingsanställning, allt det vi har kommit med, och kallar
            det plötsligt er idé. Hur ska ni ha det egentligen? Är de som
            kommer hit våra framtida sjuksköterskor, våra framtida företagare?
            Eller framtida – det är faktiskt hundratusentals, inte tiotusentals,
            som har startat företag i Sverige och anställt personer.
          </note>
          <note>
            Vill du, Henrik Vinge, att integrationen ska lyckas? Ursäkta
            mig, frågan är: Tror du att integrationen ska lyckas, eller tror
            du innerst inne inte det? Hur är det – kan integrationen lyckas,
            eller kan den inte det? Hur ska du ha det?
          </note>
          <note type="speaker">
            Anf. 122 HENRIK VINGE (SD) replik:
          </note>
          <note>
            Fru talman! Jag tror att man kan konstatera att så länge Centerpartiet
            och övriga gamla partier har stort inflytande över integrationspolitiken
            kommer den inte att lyckas. Den slutsatsen tror jag att man kan
            dra efter ­ som ni har haft det inflytandet under ett antal decennier.
            Man har bedrivit den här typen av integrationspolitik. Man har
            prövat varenda åtgärd inifrån och ut flera gånger om, men man
            lyckas inte. Det blir bara värre. Segregationen ökar, kriminaliteten
            ökar, rekryteringen till gäng ökar – alla typer av problem som
            uppstår på grund av segregation, utanförskap och klyftor ökar
            i Sverige. Skulle man slå ihop alla dagens utanförskapsområden
            skulle det bli Sveriges största stad. Det här har Centerpartiet
            ett ansvar i, så jag har inte förtroende för er integrationspolitik.
            Absolut inte.
          </note>
          <note>
            Jag tror att om vi ska lyckas återskapa gemenskap och trygghet
            i Sverige kommer vi att behöva en ny giv när det gäller detta,
            en som går ut på att ställa krav. Det måste vi våga göra. Vi måste
            våga ställa krav att den som kommer hit ska anpassa sig till det
            svenska samhället, lära sig svenska och på olika sätt försöka
            bli en konstruktiv del av Sverige. De kraven har man historiskt
            sett varit alldeles för dålig på att ställa.
          </note>
          <note>
            Vi måste också utföra de åtgärder som är effektiva. Vi måste
            sluta med symbolåtgärder och att ödsla pengar på saker som kanske
            låter bra men inte ger någon effekt. Vi måste titta på det som
            faktiskt fungerar. Om man skulle titta på sådana åtgärder, det
            vill säga om Sverigedemokraterna skulle få större inflytande över
            det här, kanske vi skulle lyckas bättre. Det tror jag.
          </note>
          <note>
            Jag tror också att vi måste våga prata om att kultur spelar en
            roll. Att man blir en del av det svenska samhället, inte bara
            genom arbete eller annat utan genom att på olika sätt anamma vårt
            sätt att leva här, är viktigt i sig. Framför allt är det viktigt
            att man låter sina barn göra det om de föds och växer upp här
            så att man inte bidrar till de parallella samhällen och strukturer
            där människor växer upp och känner främlingskap inför det svenska
            majoritetssamhället. Det är någonting som vi måste våga prata
            om. Vi är tyvärr fortfarande ganska ensamma om att våga prata
            om den kulturella aspekten av integration.
          </note>
          <note type="speaker">
            Anf. 123 MARTIN ÅDAHL (C) replik:
          </note>
          <note>
            Fru talman! Jag noterar att Henrik Vinge inte alls svarade på
            frågorna.
          </note>
          <note>
            Att du som sverigedemokrat inte har förtroende för vår migrationspolitik
            förvånar mig inte, Henrik Vinge. Det har jag inga som helst illusioner
            om. För övrigt bär vi inte ansvaret för den misslyckade arbetsmarknadspolitiken
            eller den misslyckade rättspolitiken. Vi har verkligen föreslagit
            reformer på de områdena, och det ska jag återkomma till sedan.
          </note>
          <note>
            Det avgörande här är att du inte har svarat på någon av mina
            två frågor. Var är alla tiotals miljarder? Ni bara trollar bort
            människor i era beräkningar. Du har heller inte svarat rakt och
            klart på den andra frågan. Tror du, Henrik Vinge, att migrationen
            kan lyckas om vi gör som i Kanada, Tyskland och Danmark – länder
            som har lyckats göra rätt saker? Eller tror du inte det?
          </note>
          <note>
            Klistra inte på mig alla misslyckanden! Det är saker som vi vill
            ändra på. Men svara själv på frågan! Tror du att integrationen
            kan lyckas över huvud taget?
          </note>
          <note type="speaker">
            Anf. 124 HENRIK VINGE (SD) replik:
          </note>
          <note>
            Fru talman! Jag får kanske uppmuntra Martin Ådahl att lyssna
            lite bättre. Mitt svar på frågan är att jag inte tror att vi kan
            lyckas om vi fort ­ sätter i samma gamla hjulspår som förut, för
            det har bevisligen inte funge ­ rat under ett antal decennier.
          </note>
          <note>
            Centerpartiet försöker nu låta påskina att man inte skulle ha
            ett ansvar i detta. Ni satt i regering i åtta år medan antalet
            utanförskapsområden bara ökade, och det ni vill göra nu är att
            ändra någon liten siffra i marginalen.
          </note>
          <note>
            Det man behöver göra om man vill komma till rätta med det här
            är att fullständigt ändra kurs. Vi måste fullständigt ändra kurs.
            Vi måste minska asyl ‑ och anhöriginvandringen till Sverige, och
            vi behöver börja ställa krav på ett helt annat sätt på dem som
            kommer hit. Dit är inte Centerpartiet berett att gå. Skulle vi
            gå i en mer sverigedemokratisk riktning tror jag att det finns
            en chans att vända utvecklingen. Det är svaret på frågan. Men
            med er politik är jag övertygad om att det inte går.
          </note>
          <note>
            Jag vill bara nämna någonting om det här med budgeten, som Ådahl
            talar om. Det är naturligtvis inte sant. Jag förstår inte riktigt
            vad jag ska svara på det. Det är påhittat av Martin Ådahl. Jag
            kan inte svara mer än så.
          </note>
          <note type="speaker">
            Anf. 125 TREDJE VICE TALMANNEN:
          </note>
          <note>
            Jag vill för kammarens skull uppmärksamma att vi alla använder
            inte du-form utan för ‑ och efternamn i våra anföranden eller
            replikskiften.
          </note>
          <note type="speaker">
            Anf. 126 MARTIN ÅDAHL (C):
          </note>
          <note>
            Fru talman! Innan jag talar lite om integration ska jag säga
            att vi har ett annat stort ämne i denna debatt: jämställdhet.
            Det kommer min partikollega Annika Qarlsson att tala om senare.
            Detta om ni undrar varför det inte kommer upp här i inledningen.
            Integration kommer även min kollega Alireza Akhondi att tala om.
          </note>
          <note>
            Själv tänkte jag börja i verkligheten med en helt sann historia.
          </note>
          <note>
            Hösten 2015 kom Bashar Mustafa från inbördeskrigets Irak till
            Mora, närmare bestämt till Gesunda , där det finns ett asylboende.
            Han var en ung man bland många andra som kom till Sverige den
            hösten. Men Bashars öde tog en annorlunda vändning. Bolaget Morakniv
            bjöd honom på en hockeymatch – vilket jag som leksing kan beklaga,
            men ändå. Bashar och hans vän Hayder Alhasan fick chansen att
            gå på en hockeymatch, och sedan erbjöd Morakniv praktik på företaget.
            De jobbade hårt. De frågade mycket, och de fick lära sig mycket.
            Efter en månad kom Bashar till sin praktikchef med en exportplan.
          </note>
          <note>
            Så här berättar Bashar i en intervju: ”Jag kommer från Irak och
            har rest i många grannländer där, men hade aldrig sett en Morakniv.
            Jag undrade varför. Så jag började läsa på om företaget, och gå
            igenom Moraknivs affär, på arabiska. Jag upptäckte att där fanns
            en stor publik som visst känner till Morakniv, men som inte vet
            var de ska köpa knivarna.”
          </note>
          <note>
            Bashar började ringa samtal på arabiska – han fick ju inte resa,
            då han inte hade uppehållstillstånd. På bara nio månader hade
            han femdubblat exporten till Mellanöstern och Nordafrika. I dag
            har den ökat med 1 300 procent, från bara en halv miljon till
            över 7 miljoner. Bashar har fått jobb. Hayder och hans kompis
            har fått jobb. Många fler på Morakniv har fått jobb. Lärlingsanställning,
            hårt jobb, svenska på jobbet, bra företagsklimat, framgång.
          </note>
          <note>
            Nu undrar väl många om det här verkligen är möjligt. Än en gång:
            Är det möjligt att lyckas med integrationen? Av dem som lyssnar
            på mig nu tror jag att en del tänker att det här är en fin historia,
            men att det är ett undantag att nyanlända får jobb i växande småföretag.
            Integrationen kan ju inte lyckas.
          </note>
          <note>
            Så är det. SD har tyvärr rätt i någon mening. Integrationen i
            Sverige lider av de låga förväntningarnas tyranni. I stället för
            att möta människor med förväntningar om att jobba hårt, göra rätt
            för sig, plugga sena kvällar och tidiga morgnar och kämpa i sitt
            anletes svett har staten ofta mött dem som kämpat för att komma
            hit med väntan, sysslolöshet, undermålig svenskundervisning och
            till slut åtgärder, med en suck och en klapp på axeln. Flyktingbarnen,
            som av ödet placerats sida vid sida med klasskamrater vars ovanliga
            språk de inte känner, har ofta mötts av planlöshet och uppgivenhet.
            Alla de som ville kämpa fick inte kämpa.
          </note>
          <note>
            Nu ska det sägas att statens brister runt om i vårt land ofta
            har kompenserats av fantastiska individer: fotbollstränare, lärare
            som läxläst sent på kvällarna, familjer som delat ut liggunderlag
            till barn som inte haft några på utflykten – alla dem som vi kallar
            eldsjälar och som vi politiker kallar för civilsamhället. De måste
            få mer pengar eftersom varenda krona till dem ger så mycket mer
            än vad byråkratin ger. Men de kan inte ensamma laga det som har
            brustit i vår integration och vårt mottagande.
          </note>
          <note>
            Vi i Centerpartiet vill ha en ny start för integrationen i Sverige.
            Och det kan inte göras med en budget som antas av riksdagen utan
            att vi ens har en regering. Därför kommer vi inte att delta i
            beslutet; vår budgetmo ­ tion har fallit. Detta kan bara göras
            långsiktigt, kraftfullt och på riktigt.
          </note>
          <note>
            Men tillbaka till Bashar och den chans han fick. Vi måste fixa
            till mottagandet. Från första dagen behöver vi intensiv språkundervisning,
            samhällsorientering och yrkespraktik – inte ett år av väntan och
            sedan år av etablering. Det behövs ett intensivt integrationsår
            som börjar direkt när du anländer, med höga förväntningar, höga
            krav och långa timmar. Du gör din plikt, och sedan får du chansen
            till ett jobb och kan bli en del av Sverige.
          </note>
          <note>
            Men ska vi komma åt roten till problemen måste vi också komma
            åt strukturerna. Många undrar kanske varför Centerpartiet under
            denna kons ­ tiga höst tjatat så mycket om strukturreformer. Det
            är därför att detta är kärnan i alltihop. Det rör sig om de systemfel
            som drabbat oss alla i år ­ tionden och placerat framför allt
            de m som är svagast längst bak i jobbkön och bostadskön. Det handlar
            om en arbetsmarknad som knuffat ut de allra svagaste från det
            första jobbet och stoppat småföretagen från att anställa dem.
          </note>
          <note>
            I dag, när vi har passerat krönet på högkonjunkturen, är tre
            fjärdedelar av alla arbetslösa, 259 000 personer, i utsatt läge.
            Hälften av alla arbetslösa, 197 000 personer, är i dag utlandsfödda.
            Många barn ser inte sina föräldrar gå till jobbet på morgonen.
            Vi kallar det en framgång och en succé när hälften av dem som
            har kommit hit får jobb efter tre år, oftast i statliga åtgärder.
          </note>
          <note>
            Vi måste höja förväntningarna! Vi måste minska skattebördan så
            att småföretagarna får en chans att anställa just dem som är mest
            utsatta. Vi måste återskapa de där första jobben, dem som Tyskland,
            Danmark och Nederländerna har, där man börjar på lite lägre lön.
            Kalla det för inträdesjobb, lärlingsjobb eller enkla jobb – även
            om de aldrig är riktigt enkla annat än på papperet. Men folk får
            en chans.
          </note>
          <note>
            Vi måste göra den fria arbetsmarknaden mer flexibel så att vi
            vågar byta jobb oftare och fler får chansen att komma in. Vi måste
            i grunden göra om Arbetsförmedlingen, som slösar tiotals miljarder
            som de mest utsatta bäst behöver, och inte belöna slöseri. I stället
            måste vi belöna de fristående, privata eller ideella aktörer som
            får resultat.
          </note>
          <note>
            Vi kan inte fortsätta att skicka nyanlända till sfi, där inte
            ens hälften lär sig svenska. Även där måste vi betala efter resultat
            och kvalitet. Lär sig ingen svenska på kursen ska den som håller
            i undervisningen inte få mer pengar. Men den som lyckas flytta
            fram dem som går kursen i språk och utveckling ska belönas och
            kunna expandera.
          </note>
          <note>
            Alla akademiker som kommit till Sverige behöver snabbt kunna
            komplettera sina betyg och fylla de otaliga hålen i näringslivet
            och i välfärden, som skriker efter ingenjörer, läkare och sjuksköterskor
            – apropå vad vi behöver i Sverige framöver.
          </note>
          <note>
            Slutligen måste vi ge hopp tillbaka till de kvarter och förorter
            som i dag aldrig tillåts lyfta utan fastnar i otrygghet, med små
            och stora brott i vardagen, undermåliga skolor och själlös stadsplanering,
            där många människor fastnar i ett andra klassens samhälle och
            många kämpar för ett bättre liv men aldrig får chansen. Vi måste
            ta över och vända skolor, bryta hyreslängornas monotoni och se
            till att polisen är närvarande hela tiden och upprätthåller den
            ordning som krävs tills gängen ger vika. Vi måste vända dessa
            områden och ta bort dem från polisens lista, som Centerpartiet
            har gjort i Falkenberg med det första område som lämnade polisens
            lista. Vi måste kort och gott visa att det går, att det är möjligt.
            Vi måste ge hoppet tillbaka.
          </note>
          <note>
            Den, fru talman, som tror på ett öppet, internationalistiskt,
            humanistiskt, dynamiskt Sverige och på liberala värden om människans
            frihet och inte ryggar tillbaka inför den aggressiva nationalism
            och den främlingsfientlighet som växer i vårt samhälle utan, kort
            sagt, tror på allt det som gjort Sverige stort, rikt och framgångsrikt,
            måste också kunna visa hur integra ­ tionen kan lyckas och att
            integrationen kan lyckas och ge människor drömmen tillbaka, som
            Bashar Mustafa fick på Morakniv.
          </note>
          <note>
            Lyckas vi med detta kommer vi inte att bli kvitt främlingsfientligheten,
            men vi kommer att höja förväntningarna. Och det, fru talman, är
            möjligt.
          </note>
          <note>
            (Applåder)
          </note>
          <note>
            I detta anförande instämde Annika Qarlsson (C).
          </note>
          <note type="speaker">
            Anf. 127 CICZIE WEIDBY (V):
          </note>
          <note>
            Fru talman! Detta var första gången som en övergångsregering
            lämnade en budgetproposition till riksdagen. I regeringsformen,
            riksdagsordningen och budgetlagen finns bestämmelser om budgetpropositionen
            och dess innehåll. Någon särskild reglering av hur en budgetproposition
            som lämnas av en övergångsregering ska utformas finns dock inte.
          </note>
          <note>
            I en promemoria från Statsrådsberedningen hade vissa riktlinjer
            ut ­ färdats för det praktiska arbetet i Regeringskansliet under
            en övergångsre ­ geringsperiod. Konstitutionsutskottet har vid
            granskningar av en över ­ gångsregerings befogenheter hänvisat
            till dessa riktlinjer. Enligt riktlinj ­ erna bör en övergångsregering
            endast avgöra löpande eller brådskande ärenden. Vidare anges att
            en övergångsregering inte bör lägga fram propo ­ sitioner som
            är politiskt kontroversiella eller har en tydlig partipolitisk
            inriktning.
          </note>
          <note>
            När det särskilt gäller en budgetproposition som lämnas av en
            övergångsregering anges att den inte bör innehålla förslag som
            har en tydlig partipolitisk inriktning. Av regeringsformen följer
            vidare att den senaste beslutade budgeten ska fortsätta att gälla
            för det fall riksdagen inte har beslutat om en ny budget. Vid
            framtagandet av denna proposition har reger ­ ingen därför bedömt
            att budgeten för 2019 bör utformas med utgångspunkt i budgeten
            för 2018, i väntan på att en ny regering tillträder och kan lämna
            de förslag till ändringar som följer av dess politiska inriktning.
          </note>
          <note>
            Med beaktande av detta har särskilda principer tagits fram för
            utformningen av denna proposition. Principerna har tagits fram
            efter kontakter med företrädare för regeringspartierna och Vänsterpartiet
            samt Moderaterna, Centerpartiet, Kristdemokraterna och Liberalerna.
            Alla tycktes vara överens.
          </note>
          <note>
            Fru talman! Jag kan inte vara den enda som har vänner, väljare
            och grannar som undrar vad som händer i de här berömda korridorerna.
            Vad svarar man? Vad svarar ni? Att inget av detta har hänt tidigare
            och att vi faktiskt inte vet vad som händer nästa gång eller nästa
            dag? Att det rimliga vore att bilda en regering först och sedan
            driva sin ekonomiska politik och lägga fram en budget?
          </note>
          <note>
            Men, fru talman, Moderaterna och Kristdemokraterna hade andra
            idéer. De ville, tillsammans med Sverigedemokraterna, visade det
            sig, skapa lite kaos. Vi ser en helig treenighet ta form – en
            treenighet av stockkonservativ form, som tycker att det där med
            jämställdhet nog har gått lite för långt.
          </note>
          <note>
            Det är givetvis helt i sin demokratiska ordning att driva igenom
            den mörkblåaste budget vi har skådat på länge, men är det anständigt?
            Är det genomtänkt? Ja, till skillnad från vad många andra säger
            tror jag faktiskt att det är väldigt genomtänkt. Jag tror att
            planen är att driva en bakåtsträvande politik och göra en verklig
            ideologisk tvärsväng långt ut till höger.
          </note>
          <note>
            Det är ett högt spel, men med Liberalerna och Centern i ledband
            ser vi nu en resa tillbaka i tiden, till värderingar och förslag
            som vi trodde att vi hade lämnat bakom oss. Det är väldigt tydligt
            vilken typ av reformer och vilken politik vi har att vänta oss
            när de högerkonservativa får bestämma och anpassar sig till och
            normaliserar de högerextrema. Det går oroväckande enkelt också.
          </note>
          <note>
            Fru talman! Över 27 000 personer har skrivit under namnlistor
            i protest mot att Jämställdhetsmyndigheten läggs ned.
          </note>
          <note>
            Beslutet från Moderaterna, Kristdemokraterna och Sverigedemokraterna
            om att lägga ned Jämställdhetsmyndigheten är en katastrof för
            Sveriges hela jämställdhetspolitik och det samlade arbetet mot
            mäns våld. Det är Jämställdhetsmyndigheten som ansvarar för regeringens
            tioåriga natio ­ nella strategi för att få stopp på mäns många
            olika former av våld mot kvinnor och barn. Med Jämställdhetsmyndigheten
            har vi fått en förvaltningsmyndighet med uppdrag att följa upp
            och analysera utvecklingen och att arbeta med genomförande och
            samordning med olika aktörer.
          </note>
          <note>
            Det är orimligt och oansvarigt att lägga ned sin förvaltningsmyndighet
            för jämställdhetspolitiken utan att ha en plan för hur och var
            arbetet ska ske i stället. Moderaterna har inte förklarat vad
            som kommer att hända med pågående projekt inom Jämställdhetsmyndigheten.
            Man har hänvisat till att det finns andra myndigheter som kan
            arbeta med frågan, men ingenting har konkretiserats.
          </note>
          <note>
            Fru talman! I en demokrati är jämställdhet och inkludering grunden.
            Att motverka orättvisa och segregering borde ligga i ett lands
            främsta intresse. Men det tycker inte den konservativa treenig
            heten, som förutom att lägga ned Jämställdhet smyndigheten även
            vill lägga ned Delegationen mot segregation.
          </note>
          <note>
            Avvecklandet av stödet till socioekonomiskt utsatta områden,
            som har utformats för att stärka kommunernas eget långsiktiga
            arbete, är oansvarigt. Nedläggningen av Delegationen mot segregation
            sänder signaler om att Moderaterna och Kristdemokraterna tillsammans
            med Sverigedemokraterna inte tycker att segregation är ett problem
            som måste förstås eller motverkas.
          </note>
          <note>
            Liberalerna skriver i sitt särskilda yttrande att de inte instämmer
            i utskottets förslag om att lägga ned Jämställdhetsmyndigheten.
            De skriver vidare att de är djupt bekymrade över vad som kommer
            att hända med alla de uppdrag som har samlats hos myndigheten.
            Men vad är egentligen den oron värd mer än papperet den står på?
          </note>
          <note>
            Centerpartiet föreslår heller ingen annan fördelning av anslagen
            inom utgiftsområde 13 än regeringen.
          </note>
          <note>
            Liberaler och centerpartister, man kan inte stå bredvid och titta
            på och se saker och ting hända samtidigt som man klagar!
          </note>
          <note>
            Liberaler är väldigt duktiga på att slå sig för bröstet och beskriva
            sig som jämställdhetsivrare. Och jag läser i en debattartikel
            i Aftonbladet i dag att Liberalerna ska arbeta vidare för att
            det djupt olyckliga riksdagsbeslutet om nedläggning ska ändras.
            Jag vill gärna veta hur. Ni har ju redan släppt igenom ramen för
            budgeten.
          </note>
          <note>
            Det här är konsekvenserna när man släpper fram en mörkblå konservativ
            budget.
          </note>
          <note>
            (Applåder)
          </note>
          <note type="speaker">
            Anf. 128 GULAN AVCI (L):
          </note>
          <note>
            Fru talman! Jag vill börja med att säga att vi inte kommer att
            delta i beslutet och vill hänvisa till vårt särskilda yttrande.
          </note>
          <note>
            I måndags var det 100 år sedan allmän och lika rösträtt infördes
            för män och kvinnor. Sverige har de senaste 100 åren varit ett
            föredöme när det gäller jämställdhet. Vi kan stoltsera med en
            sysselsättningsgrad för kvinnor som få andra länder har.
          </note>
          <note>
            Men bakom siffrorna finns en annan verklighet. Inte minst gäller
            det kvinnor som är födda utanför Europa. Situationen för dem är
            alarmerande. Nästan 30 procent av dessa kvinnor i åldrarna 20
            – 64 står utanför arbetsmarknaden.
          </note>
          <note>
            Sverige står inför en kommande lågkonjunktur. De som drabbas
            hårdast är ofta kvinnor födda utanför Europa, nyanlända, unga
            människor med låg utbildning, personer med funktionsnedsättning
            och, rent generellt, de som står allra längst bort från arbetsmarknaden.
            Trots detta har den avgående regeringen under de senaste fyra
            åren inte rustat dem som kommer att ha det tuffast när lågkonjunkturen
            väl är ett faktum.
          </note>
          <note>
            Socialdemokraternas största integrationssatsning har varit extratjänsterna
            – anställningar som till 100 procent subventioneras av staten.
            Det är förtäckta bidrag som man låtsas är riktiga jobb.
          </note>
          <note>
            Fru talman! Vi liberaler vill att alla människor ska kunna skapa
            sig ett liv i vårt samhälle. Men då krävs det en annan politik.
            Det krävs en integrationspolitik som ställer höga krav på individen
            och lägger ett stort ansvar på oss politiker att ge människor
            rätt verktyg för att etableras. Det behövs stora satsningar för
            dem som står längst bort från arbetsmarknaden. Därför har vi liberaler
            avsatt mer än en halv miljard i vår budget för att 5 000 nya nystartsjobb
            ska tillkomma, vilket är en riktad satsning på just utrikesfödda
            kvinnor och deras arbetsmarknadsetablering.
          </note>
          <note>
            Integrationen var en av våra viktigaste valfrågor, men redan
            2002 lanserade vi en integrationspolitik för egenmakt, arbete
            och självständighet. Det var e n politik som gjorde upp med S
            ocialdemokraternas långvariga omhändertagandepolitik. Då som nu
            har språket haft en central roll i vår integrationspolitik. Att
            språk är makt tror jag att alla kan intyga som har varit i ett
            land där man inte kan göra sig förstådd.
          </note>
          <note>
            Språket är biljetten in i samhället. Att kunna svenska innebär
            att man som vuxen kan delta i samhällslivet, gå till läkaren på
            egen hand eller bara uträtta ett enkelt ärende utan att någon
            annan, inte sällan ett barn, ska behöva vara tolk. Många utrikesfödda
            kvinnor som kommer från samhällen med hederskultur är helt beroende
            av sina män. Bättre kunskaper i svenska kan bryta deras isolering
            och bana vägen för ett liv i frihet.
          </note>
          <note>
            Vi liberaler vill öka både kvaliteten och kraven på sfi-undervisningen.
            För att höja kunskaperna i svenska räcker det inte med att bara
            delta i undervisningen, utan det måste också ställas krav på resultat.
            Vi vill införa en kontro llstation efter 52 veckors sfi- studier.
            Uppnås inte kunskapsmålen måste praktik eller jobb vara ett alternativ
            i stället för att sitta av fler timmar med studier som inte leder
            någonstans.
          </note>
          <note>
            Fru talman! Jag vet hur svårt det kan vara att lära sig ett nytt
            språk när man kommer som vuxen till ett nytt land. Jag har själv
            fått erfara det då mina föräldrar behövde göra den tuffa resan.
            För barn är det lättare, men trots detta finns det alltför många
            barn som saknar de kunskaper i svenska som de behöver eftersom
            många inte pratar svenska hemma. Då blir förskolan ännu viktigare
            för dessa barns lärande och språkutveckling. Därför vill vi liberaler
            införa en obligatorisk språkförskola för alla nyanlända barn och
            barn till nyanlända med fokus på träning i det svenska språket.
          </note>
          <note>
            För många nyanlända är medborgarskapet slutet på integrationsprocessen.
            Att söka medborgarskap är det yttersta beviset på att man vill
            bygga sin framtid här och vara en del av gemenskapen. Därför vill
            vi liberaler att det ska vara obligatoriskt att göra ett språk-
            och samhällsprov som visar att man har tillräckliga kunskaper
            för att delta i det svenska samhället. För oss liberaler handlar
            kravet om att uppvärdera medborgarskapets betydelse och att sätta
            en stolthet i att vara en del av det svenska samhället. Jag noterar
            i debatten i dag att vi tycks vara relativt ensamma med att aktivt
            driva detta krav som en viktig åtgärd för integrationen.
          </note>
          <note>
            En lyckad integration är en av nycklarna till Sveriges framtid.
            Trots detta har jag hittills inte hört någon uttrycka konkreta
            politiska förslag i den här debatten.
          </note>
          <note>
            Jag hade ett replikskifte med Henrik Vinge. Sverigedemokraterna,
            som har de mest lång t gående kraven på att nyanlända måste anpassa
            sig till det svenska samhället, är samtidigt det parti som avsätter
            minst resurser för att detta ska vara möjligt. Enligt Sverigedemokraterna
            ska samtliga arbetsmarknadsprogram avskaffas och alla resurser
            för nyanländas integrering dras ned. Att bygga sin politik på
            att både ha kakan och äta upp den samtidigt är inte ett seriöst
            sätt att lösa samhällsproblem.
          </note>
          <note>
            Henrik Vinge sa tidigare i debatten att det bara är hans parti
            som vågar prata om kultur. Nej, jag håller inte med dig om det,
            Henrik Vinge. Det är bara att googla på vad jag och många andra
            liberaler har sagt i debatten, inte minst när det kommer till
            frågan hur vi ska bekämpa det hedersrelaterade våldet och förtrycket.
          </note>
          <note>
            Jag har under en stor del av mitt politiska engagemang kämpat
            för att Sverige ska uppmärksamma utrikesfödda kvinnor. Jag är
            själv uppvuxen i förorten. Jag har sett hur integrationsmisslyckandena
            har slagit hårdast mot just kvinnor. Under min uppväxt såg jag
            sällan den feministiska rörelsen höja sina röster för invandrarkvinnorna
            eller för de flickor som levde med hedersförtryck.
          </note>
          <note>
            För mig är det viktigt att inte bara prata om det stöd som kvinnorna
            i förorten behöver. Vi ska bejaka den fantastiska styrka och inneboende
            kraft som de har. Den resa som många kvinnor har gjort för att
            komma till Sverige visar vilket otroligt driv dessa människor
            har. Men för att kvinnorna verkligen ska få chansen måste vi vara
            tydliga med att den syn på jämställdhet och frihet som gäller
            i Sverige också ska gälla dem. Inte minst är det viktigt att den
            gäller de kvinnor som i dag lever i ofrihet, i osynliggörande
            och i ett utanförskap som gör att svensk jämställdhet inte kan
            tas på allvar då den inte är ett privilegium för alla kvinnor
            i detta land.
          </note>
          <note>
            Redan under asyltiden behövs obligatorisk samhällsinformation
            som gör det tydligt att kvinnor och män har samma rättigheter
            och skyldigheter i Sverige. Kvinnors rätt att bestämma över sitt
            eget liv är inte förhandlingsbar.
          </note>
          <note>
            Fru talman! Det finns ytterligare ett skäl till att det är viktigt
            att lyfta fram kvinnorna: De är nyckeln till nästa generations
            framtid. Forskning visar att barn till nyanlända kvinnor som jobbar
            lyckas bättre i skolan och har lättare att integreras i det svenska
            samhället. Satsar vi på kvinnorna kan barnen få möjlighet till
            en bättre framtid. Det är en övertygelse jag aldrig kommer att
            ge upp. För sanningen är att om vi misslyckas kommer nästa generation
            barn och unga att ärva sina föräldrars utanförskap. Parallellsamhällena
            kommer att breda ut sig och kriminaliteten öka ännu mer. Att misslyckas
            med integrationen är helt enkelt inte ett alternativ.
          </note>
          <note>
            Utmaningarna är stora, men det är också möjligheterna. De allra
            flesta som har kommit till Sverige vill vara med och bidra. För
            att vända utveck ­ lingen krävs politisk vilja och handlingskraft
            i Sverige. Sverige förtjänar en integrationspolitik värd namnet
            så att vi 100 år efter att kvinnor fick rösträtt också kan säga
            att jämställdheten gäller lika för alla kvinnor i Sverige, oavsett
            varifrån du kommer och vem du är. Det viktigaste är vart du är
            på väg.
          </note>
          <note>
            (Applåder)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.52 på förslag av tredje vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 12 Beslut om ärenden som slutdebatterats den 18 december
          </note>
          <note>
            NU1 Utgiftsområde 24 Näringsliv
          </note>
          <note>
            Kammaren biföll utskottets förslag.
          </note>
          <note>
            NU3 Utgiftsområde 21 Energi
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            SfU2 Utgiftsområde 11 Ekonomisk trygghet vid ålderdom
          </note>
          <note>
            Kammaren biföll utskottets förslag.
          </note>
          <note>
            SfU3 Utgiftsområde 12 Ekonomisk trygghet för familjer och barn
          </note>
          <note>
            Kammaren biföll utskottets förslag.
          </note>
          <note>
            UbU1 Utgiftsområde 16 Utbildning och universitetsforskning
          </note>
          <note>
            Kammaren biföll utskottets förslag.
          </note>
          <note>
            UbU2 Utgiftsområde 15 Studiestöd
          </note>
          <note>
            Kammaren biföll utskottets förslag.
          </note>
          <note>
            § 14 (forts. från § 11) Jämställdhet och nyanlända invandrares
            etablering (forts. AU1)
          </note>
          <note type="speaker">
            Anf. 129 ANNIKA HIRVONEN FALK (MP):
          </note>
          <note>
            Fru talman! Fler kvinnor än tidigare faller offer för människohandel.
            Kvinnors kroppar används i större utsträckning för handel för
            sexuella ändamål än tidigare. Och i dag avvecklar Moderaterna,
            Kristdemokraterna och Sverigedemokraterna samordningen mot människohandel.
          </note>
          <note>
            Fru talman! Mäns våld mot kvinnor fortsätter att öka. I dag avvecklar
            samma partier det förebyggande arbete som bedrivs på Jämställdhetsmyndigheten
            mot mäns våld mot kvinnor.
          </note>
          <note>
            Fru talman! Vi får larmrapporter om att det hedersrelaterade
            våldet ökar. Barn förs utomlands för äktenskap och könsstympning.
            Män kontrollerar sina döttrar och systrar. Jämställdhetsmyndighetens
            arbete med strategier för att påverka män som förtrycker i hederns
            namn avbryts i dag av Moderaterna, Kristdemokraterna och Sverigedemokraterna.
          </note>
          <note>
            Det är en skam att Sverige nu sällar sig till de länder som låter
            politiken dikteras av högerpopulistisk och antifeministisk symbolpolitik.
            De som drabbas är kvinnor och flickor i vårt land. Signalen ekar
            internationellt. Sverige, som har haft världens första feministiska
            regering under de gångna fyra åren, backar nu tillbaka arbetet
            mot våld mot kvinnor flera decennier. Det som blir kvar är det
            reaktiva och i och för sig jätteviktiga arbetet som kvinnojourer,
            Nationellt centrum för kvinnofrid och andra bedrivit. Men det
            som stryks är det arbete som vi har påbörjat med målet att slaget
            inte ska utdelas och våldtäkten inte begås.
          </note>
          <note>
            31 804 människor har vädjat till denna kammare att inte lägga
            ned Jämställdhetsmyndigheten. Professorer, experter, socialsekreterare
            med flera har skrivit till oss och varnat för konsekvenserna av
            den snabbavveckling som nu står för dörren. De ord som moderater
            och kristdemokrater för bara ett par år sedan stod här och framförde
            om att viktiga verksamheter skulle riskeras genom inrättandet
            av Jämställdhetsmyndigheten var tomma. Moderaterna och Kristdemokraterna
            brydde sig aldrig om det arbete mot mäns våld mot kvinnor, mot
            hedersrelaterat våld och förtryck, för jämställdhetsintegrering
            och mot prostitution och människohandel som de sa sig värna. Sanningen
            är att de vill avveckla statens jämställdhetspolitik – punkt.
          </note>
          <note>
            I intervjuer har vi hört hur Jessica Polfjärd från Moderaterna
            har talat om att jämställdhetsarbetet ska bedrivas av många myndigheter.
            Det som hon inte har förstått, eller inte låtsas förstå, är att
            Jämställdhetsmyndighetens uppgift är att stödja alla andra myndigheters
            arbete med jämställdhetsintegrering. Det är Jämställdhetsmyndigheten
            som har denna uppgift i dag, som samlar in kunskap, sprider kunskap,
            ger råd, ger stöd och följer upp och ser till att vi får effekt
            i jämställdhetsarbetet och att vi får mycket jämställdhet för
            pengarna.
          </note>
          <note>
            Utredning efter utredning har visat att det behövs en samlad
            instans för att göra detta arbete. Det är utredningar som tillsattes
            av den borgerliga regeringen, eller av Liberalerna, kanske vi
            ska säga. Det hedrar er i Liberalerna att ni står upp för den
            feministiska jämställdhetspolitiken. Men jag beklagar att ni ändå
            släppte igenom den budget som nu gör detta till ett faktum.
          </note>
          <note>
            Fru talman! I dag låg den rapport från Riksrevisionen som jag
            har i min hand i mitt postfack – ödets ironi, kan man säga. Den
            heter Jämställdhetsintegrering av integrationspolitiken – ett
            outnyttjat verktyg. Dagens beslut innebär en sak, nämligen att
            den kommer att fortsätta vara just ett outnyttjat verktyg.
          </note>
          <note>
            Det är nämligen jämställdhetsintegreringen som stryker på foten
            i dag, ihop med det förebyggande arbetet mot våld i nära relation,
            mäns våld mot kvinnor samt hedersrelaterat våld och förtryck.
            Det inkluderar det arbete mot könsstympning som myndigheten precis
            har inlett, med besök i Somaliland, som är en av de platser där
            många flickor blir könsstympade.
          </note>
          <note>
            Fru talman! Jag beklagar djupt den här mörka dagen. Jag beklagar
            också att Sverige har tappat ett regeringsbärande parti. Moderaterna
            närmar sig Sverigedemokraterna inte bara i sakpolitiken, genom
            att avskaffa asylrätten, slakta miljö- och klimatpolitiken och
            nu också avveckla jämställdhetspolitiken; Moderaterna närmar sig
            Sverigedemokraterna också i det populistiska sätt man bedriver
            sin politik på. Inte bara har vi fått vädjanden om att värna den
            viktiga verksamhet som bedrivs på Jämställdhetsmyndigheten, utan
            vi har också fått reda på att de 41 miljoner som nu finns kvar
            för avvecklingen inte ens räcker till. Moderaterna har slagit
            dövörat till.
          </note>
          <note>
            Detta är symbolpolitik som går emot det Moderaterna tidigare
            har sagt sig stå för. Det är ekonomiskt ansvarslöst. Oavsett vad
            man tycker i sak om organiseringen av jämställdhetspolitiken är
            det ekonomiskt ansvarslöst att snabbavveckla myndigheten utan
            konsekvensanalys och utan plan för hur de viktiga verksamheterna
            ska tas om hand.
          </note>
          <note>
            Ärligt talat: Det verkar inte som att ni bryr er det minsta.
            Kanske var det detta ni gav Sverigedemokraterna för att de skulle
            stödja er budget.
          </note>
          <note>
            (Applåder)
          </note>
          <note>
            I detta anförande instämde Jonas Eriksson, Elisabeth Falkhaven,
            Emma Hult, Rebecka Le Moine och Anna Sibinska (alla MP).
          </note>
          <note type="speaker">
            Anf. 130 JESSICA POLFJÄRD (M):
          </note>
          <note>
            Fru talman! Jag börjar med att yrka bifall till förslaget i dess
            helhet.
          </note>
          <note>
            Under förra hösten svepte en vind från kontinent till kontinent,
            från land till land och från bransch till bransch, med budskapet:
            ”Me too.” Kvinnor trädde fram och berättade om sina upplevelser
            av trakasserier – vidriga övergrepp som de utsatts för av arbetskollegor,
            främmande män och familjemedlemmar. Det gällde helt olika branscher
            och helt olika länder, men berättelserna från kvinnorna var desamma:
            Man har utsatts för oönskade närmanden, och man har fått leva
            med minnen av övergrepp genom hela sitt liv. Många gånger har
            det också lett till psykisk ohälsa, ångest och självskadebeteenden.
          </note>
          <note>
            Alla dessa berättelser och vittnesmål skapade en debatt. Vi debatterade
            dem här i kammaren, och vi debatterade dem i samhället. Jag är
            glad över att detta fick jämställdheten att debatteras och diskuteras
            i Sverige. Jag tror faktiskt inte att politiken hade mäktat med
            att skapa samma uppmärksamhet kring dessa viktiga frågor.
          </note>
          <note>
            I en värld där våra unga dagligen interagerar med varandra på
            sociala medier är det viktigt att vi förebygger och att vi pratar
            om vad som är acceptabelt, vad som är kränkningar och vad som
            är trakasserier. Vi behöver prata om att all interaktion ska bygga
            på ömsesidig respekt. Om man inte kan spela efter de reglerna
            kommer det att få konsekvenser.
          </note>
          <note>
            Familjen och skolan har ett viktigt uppdrag när det gäller att
            prata om värderingar – hur vi förhåller oss till varandra, hur
            vi accepterar varandras olikheter och hur vi betraktar varandra.
            Vi politiker kan inte göra allting. Jag tror inte att vi här,
            hur mycket vi än skulle orka jobba för de här frågorna, kan ändra
            på alla attityder i samhället. Därför behöver vi vara fler som
            pratar om värderingar och attityder och som pratar om jämställdhetens
            alla värden.
          </note>
          <note>
            Kvinnors utsatthet har ökat under de senaste åren. Sexualbrotten
            har ökat kraftigt de senaste åren, och det är alarmerande. Vi
            kan läsa om att grova sexuella övergrepp inte utreds därför att
            polisen inte hinner. Hur är det möjligt? I ett av världens mest
            jämställda länder hinner inte polisen prioritera den här typen
            av brott. Det är en jämställdhetsfråga. Det är reger ­ ingen som
            bär ansvaret för detta, och det är den som är ytterst ansvarig.
            Där tycker jag att man ska vara självkritisk.
          </note>
          <note>
            Moderaterna har föreslagit ett brett åtgärdsprogram. Vi har bland
            annat föreslagit en skärpning av straffen för våldtäkt. Straffen
            för våldtäkt är alltför milda, och ofta dömer domstolarna i den
            nedre delen av straffskalan. Detta är också ett område där man
            faktiskt inte har gjort särskilt mycket på 50 år, sedan brottsbalken
            infördes. Man kan fundera på även det ur ett jämställdhetsperspektiv.
          </note>
          <note>
            Det finns också anledning att se strängare på vissa former av
            sexuella ofredanden som inte når upp till vad som utgör en våldtäkt.
            Därför bör en ny rubricering med en högre straffskala införas
            för sexuellt ofredande. Skadeståndet till den som utsätts för
            våldtäkt och andra sexualbrott måste höjas. Detta tycker jag är
            politikens kärnuppgift när det gäller vad vi kan besluta över.
          </note>
          <note>
            Vidare ökar Moderaterna och Kristdemokraterna resurserna till
            polisen. Vi tycker att det är varje polisregions ansvar att också
            ha särskilda grupper som är specialiserade på just sexualbrott.
          </note>
          <note>
            Vi vet att många av övergreppen har skett av arbetskollegor på
            arbetsplatsen. Därför är det viktigt att alla arbetsgivare klargör
            att kränkningar inte är tillåtna och upprättar rutiner för att
            hantera sådana. Det måste finnas tydliga regler för det.
          </note>
          <note>
            Detta är några exempel på vad politiken kan göra. Vi vet att
            det även finns andra som arbetar med den här frågan – när det
            gäller hedersrelaterat våld, när det gäller mäns våld mot kvinnor
            och när det gäller barn som har utsatts för våld eller bevittnat
            våld – och de är en stor och viktig aktör i detta. De bär också
            tillit från dem som har drabbats.
          </note>
          <note>
            Det finns dock en stor grupp människor, framför allt kvinnor
            och flickor, som aldrig skulle våga skriva under hashtaggen metoo
            – som aldrig skulle kunna räcka upp handen och säga att de blivit
            utsatta för ett övergrepp. Det lever många kvinnor i Sverige som
            inte kan ta del av jämställdheten över huvud taget. De ser en
            jämställdhet långt där borta som inte är deras. Det som står i
            vägen är det som kallas heder. Det handlar om patriarkala strukturer
            som har kvinnans sexualitet i centrum och där familjens kapital
            är kvinnors och flickors kyskhet. Det handlar om män som kontrollerar
            kvinnor i varje ögonblick – män som följer kvinnorna när de går
            till affären, som kontrollerar deras frihet och som begränsar
            deras livsutrymme.
          </note>
          <note>
            Det här leder till isolering och den värsta sortens utanförskap.
            Det är inte en beskrivning av något som hände för hundra år sedan,
            utan det är en beskrivning av vad som sker just nu, medan vi står
            här och debatterar jämställdheten. Vi kan inte blunda för de problemen.
            Vi kan inte acceptera att utvecklingen går åt fel håll och att
            klockan vrids tillbaka. Lagstadgad jämställdhet gäller för alla,
            och vi förhandlar inte om det.
          </note>
          <note>
            Hedersnormen inpräntas redan från tidig ålder: Den flicka som
            varken lär sig behärska svenska språket eller deltar i sammanhang
            utanför sitt eget hem riskerar att förpassas till ett utanförskap
            som permanentas. Skolan ska vara en trygg plats där varje elev
            ska kunna känna trygghet oavsett kön eller religion, och vi vill
            att nyanlända elever ska få möjlighet till samhällsorientering
            och språkundervisning för att kunna ta del av det svenska samhället.
          </note>
          <note>
            Moderaterna vill kriminalisera moralpoliser och införa en särskild
            brottsrubricering för hedersbrott. Hedersmotiv ska ses som en
            försvårande omständighet när man utdömer straff, och utvisning
            på grund av brott ska kunna användas i fler fall.
          </note>
          <note>
            Fru talman! Sverige har kommit långt när det gäller jämställdheten
            mellan kvinnor och män, men det finns fortfarande omfattande problem.
            Kvinnor tjänar mindre än män, och kvinnor deltar på arbetsmarknaden
            i mindre utsträckning än män. Detta påverkar naturligtvis inkomsten
            på både kort och lång sikt. Utrikesfödda kvinnor har en särskilt
            svag ställning på arbetsmarknaden och fastnar i bidragsberoende
            i högre grad än andra.
          </note>
          <note>
            Utgångspunkterna för Moderaternas ideologi och centrala reformer
            är varje människas frihet, personliga ansvar och vilja att göra
            rätt för sig. Moderat politik är den bästa för att nå jämställdhet
            och lika villkor för män och kvinnor på kort och lång sikt.
          </note>
          <note>
            Ekonomisk självständighet är en avgörande förutsättning för kvinnors
            egenmakt och oberoende. Att Sverige är ett av världens mest jämställda
            länder är ett resultat av medvetet, metodiskt och långsiktigt
            arbete samt medvetna reformer när det gäller frågor som arbetsmarknad,
            socialförsäkringar, välfärd och barnomsorg.
          </note>
          <note>
            För Moderaterna visar det att detta är en fråga som har flera
            sidor och att många måste fortsätta att arbeta med frågan för
            att jämställdheten ska kunna bli lika och gälla för alla.
          </note>
          <note>
            (Applåder)
          </note>
          <note type="speaker">
            Anf. 131 ANNIKA HIRVONEN FALK (MP) replik:
          </note>
          <note>
            Fru talman! Ett år efter metoo avvecklar Jessica Polfjärd den
            statliga jämställdhetspolitiken.
          </note>
          <note>
            Jag dristade mig till att gå tillbaka till debatten för ett år
            sedan, där Jessica Polfjärds kollega från Moderaterna, Erik Andersson,
            deltog. Han talade då om att man genom att sammanföra uppgifter
            på Jämställdhetsmyndigheten riskerade att slå sönder väl fungerande
            verksamheter. Det skulle vara svårt att få kompetensen att flytta
            med till Göteborg.
          </note>
          <note>
            Knappt ett år efter att Jämställdhetsmyndigheten inrättades vet
            vi att Erik Andersson från Moderaterna hade fel. Experter har
            flyttat från hela landet för att bosätta sig i Göteborg och arbeta
            för jämställdhet på Jämställdhetsmyndigheten. Barnen har flyttats
            till nya skolor. Trots de farhågor som Moderaterna hyste har man
            lyckats.
          </note>
          <note>
            Men nu slår ni sönder denna verksamhet, som då var så viktig.
            Ni har skrivit in någon mening om att dessa viktiga saker ska
            flyttas till andra platser. Det framgår inte vart, och det framgår
            heller inte med vilka resurser.
          </note>
          <note>
            Jessica Polfjärd: Vilken konsekvensanalys har Moderaterna gjort?
            Varför slår ni sönder väl fungerande, viktiga verksamheter?
          </note>
          <note type="speaker">
            Anf. 132 JESSICA POLFJÄRD (M) replik:
          </note>
          <note>
            Fru talman! Jag tackar Annika Hirvonen.
          </note>
          <note>
            Jag tror att det fanns en ganska rak linje i Moderaternas besked
            även under den förra budgetdebatten under just detta utgiftsområde.
            Vi ville inte att denna myndighet skulle inrättas, och vi tycker
            inte att det är det viktigaste för att föra jämställdhetspolitiken
            vidare. Vi tror inte på att denna myndighet är det som kommer
            att göra jämställdheten till den stora fråga som vi kommer att
            lyckas få igenom ur ett politiskt perspektiv därför att vi samlar
            all kompetens under en hatt.
          </note>
          <note>
            Vi ser också, precis som Annika Hirvonen sa, att man tog kompetens
            från övriga myndigheter. Man tog kompetens från andra delar av
            samhället för att samla den i denna grupp. Det kan vara behjärtansvärt,
            men vi tror att denna samordning kommer att kunna fungera ändå.
          </note>
          <note>
            Det finns många som arbetar med denna typ av frågor som har kompetens
            och som avlövades kompetens när myndigheten inrättades. Man har
            både kunskap och möjligheter. Vi kan ta forskningen som ett exempel.
            Varför ska forskningen fördelas via Jämställdhetsmyndigheten när
            det går att ge uppdrag direkt till universitet och högskolor och
            få möjligheten att få forskare att också intressera sig för jämställdheten?
            Det är någonting som vi behöver belysa mer.
          </note>
          <note>
            Jag är helt övertygad om att detta är en viktig fråga. Ska jämställdhetsintegreringen
            fungera måste fler hjälpa till. Det handlar till exempel om skola,
            om utbildning, om samhället i stort, om forskningen, om arbetsmarknaden
            och om ekonomisk jämställdhet. Då måste fler hjälpa till.
          </note>
          <note type="speaker">
            Anf. 133 ANNIKA HIRVONEN FALK (MP) replik:
          </note>
          <note>
            Fru talman! Man skulle kunna korta denna replik till tre bokstäver,
            nämligen ”hur”.
          </note>
          <note>
            Det viktigaste för jämställdheten är inte Jämställdhetsmyndigheten,
            men Moderaternas politik i dag handlar ju om att avveckla Jämställdhetsmyndigheten.
            Menar Jessica Polfjärd att detta är det viktigaste för jämställdhetspolitiken?
            Då har man ju totalt tagit armkrok med Sverigedemokraterna, som
            vill backa hela jämställdhetspolitiken.
          </note>
          <note>
            Jessica Polfjärd säger att universitet och högskolor kan göra
            det. Vi talade precis här i kammaren om budgeten för universitet
            och högskolor. Inte en krona har Moderaterna flyttat dit! Inte
            en krona har ni flyttat till Arbetsförmedlingen eller någon annan
            instans! Ni bara stryker – det är bara röd penna i jämställdhetspolitiken!
          </note>
          <note>
            Hur menar Moderaterna att vi ska uppnå de viktiga målen för jämställdhet?
            Var är pengarna? Vem ska göra jobbet?
          </note>
          <note>
            (Applåder)
          </note>
          <note type="speaker">
            Anf. 134 JESSICA POLFJÄRD (M) replik:
          </note>
          <note>
            Fru talman! Jag skulle nog kunna vända på frågeställningen och
            faktiskt tycka att Annika Hirvonen Falk i detta skede förminskar
            jämställdhetspolitiken till en fråga om ”hur”. Vem ska utföra
            det, vem ska göra detta och varför ska myndigheten ha hela uppdraget?
          </note>
          <note>
            Vi ser att det finns många som kan dela på denna kompetens. Vi
            hade ett arbete som infördes och utfördes av människor som har
            engagemang, kunskap och kompetens i dessa frågor innan vi införde
            Jämställdhetsmyndigheten.
          </note>
          <note>
            Länsstyrelsen i Östergötland jobbade med hedersrelaterat våld.
            Det är en verksamhet som är fantastisk, där man sitter på kompetens
            och har möjlighet att samverka med andra aktörer inom detta område.
            Det är en verksamhet som jag tycker ska permanentas och som har
            fått goda resultat.
          </note>
          <note>
            Det är du, Annika Hirvonen Falk, som fastnar i ”hur”. Du har
            begränsat din sikt genom att se en myndighet som det enda som
            skulle kunna lösa jämställdhetens alla problem. Vi tror att det
            måste vara fler aktörer som deltar i den resan.
          </note>
          <note>
            (Applåder)
          </note>
          <note type="speaker">
            Anf. 135 ANNA JOHANSSON (S) replik:
          </note>
          <note>
            Fru talman! Jessica Polfjärd talade engagerat i sitt anförande
            om en väldig massa problem på detta område – mäns våld mot kvinnor,
            hedersrelaterat våld och förtryck, behovet av en förändrad syn
            på sexualbrott och så vidare – och började i metoo-upproret.
          </note>
          <note>
            Det man funderar på som lyssnare är på vilket sätt Jessica Polfjärd
            och Moderaterna menar att alla dessa problem löses genom att man
            lägger ned Jämställdhetsmyndigheten. I övrigt är det ju väldigt
            tunt. Jag noterar att hela jämställdhetsavsnittet i den partimotion
            som detta betänkande bygger på omfattar 20 rader på ett A4-papper.
            Det är Moderaternas jämställdhet, som vi tar ställning till i
            kammaren i dag.
          </note>
          <note>
            På vilket sätt löser vi problemen med hedersproblematik, mäns
            våld mot kvinnor, olika löner, sämre villkor i arbetslivet och
            skillnader i hälsa genom att lägga ned den expertmyndighet som
            inte har i uppdrag att ta över arbetet från någon annan utan som
            har i uppdrag att utföra en del väldigt viktiga konkreta arbetsuppgifter
            som vi nu inte vet vem som ska utföra samt att följa upp och stödja
            andra myndigheter och organisationer i jämställdhetsarbetet? Vem
            ska i framtiden se till att jämställdhetsintegreringen i myndigheter
            fortsätter och följs upp?
          </note>
          <note>
            Precis som Jessica Polfjärd sa i sitt anförande är Sverige långt
            framme i jämställdhetsarbetet, men det finns mycket kvar att göra.
            Ett problem har varit att man, trots att man ofta har satsat mycket
            pengar, inte har kunnat se att det har fått de resultat man hade
            förväntat sig. Det var ju därför Jämställdhetsmyndigheten kom
            till.
          </note>
          <note>
            Hur har Jessica Polfjärd och Moderaterna tänkt sig att alla de
            problem som Jessica Polfjärd listar ska lösas genom avveckling
            av en myndighet?
          </note>
          <note type="speaker">
            Anf. 136 JESSICA POLFJÄRD (M) replik:
          </note>
          <note>
            Fru talman! Tack för frågan, Anna Johansson!
          </note>
          <note>
            Det är under den här regeringen som antalet brott har ökat och
            handlingar om sexuella brott har lagts på hög. Man har anmält
            brott, men det har inte lett till någon utredning. De kvinnor
            som sitter och väntar på att det ska finnas en möjlighet till
            upprättelse kommer att vänta förgäves därför att ni inte har prioriterat
            det här.
          </note>
          <note>
            Det är möjligt att jämställdhetspolitiken kanske inte bara förs
            inom vårt utgiftsområde. Vi har massor av förslag som handlar
            om jämställdheten på flera politikområden, därför att vi ser att
            det här är någonting som vi behöver föra genom de många utskotten
            och de många utgiftsområdena för att det ska få kraft och genomslag
            i politiken och få riktig verkan.
          </note>
          <note>
            Jag tycker att man kan börja med att se det som sker och erkänna
            att det finns hedersproblematik, att det finns människor i vårt
            land i dag som inte tar del av och har tillgång till jämställdheten.
          </note>
          <note>
            Jämställdhetsmyndigheten var er lösning. Vi sa aldrig att vi
            trodde att det var den perfekta organisatoriska möjligheten för
            jämställdheten att få ett kraftigt och stort genomslag. Vi sa
            från början att vi tyckte att det var bättre att fördela uppdragen
            på de aktörer som redan besitter kompetens och har möjlighet att
            samverka. Och Anna Johansson vet att det möjligen kan vara så
            att en regering när den tillträder har möjlighet att samordna
            detta. Man kan organisera det på ett annat sätt.
          </note>
          <note>
            Jag tror på samverkansmodeller och på möjligheten till kunskapsöverföring.
            Men jag tror också att det måste ske ett samarbete mellan flera
            departement och politikområden för att vi ska få riktig kraft
            att genomföra jämställdheten på riktigt.
          </note>
          <note>
            (Applåder)
          </note>
          <note type="speaker">
            Anf. 137 ANNA JOHANSSON (S) replik:
          </note>
          <note>
            Fru talman! Ja, Jessica Polfjärd, det var precis därför Jämställdhetsmyndigheten
            inrättades, inte för att ta över något arbete utan för att skärpa
            upp det.
          </note>
          <note>
            Jag noterar igen att jag inte får svar på mina frågor från Jessica
            Polfjärd. Nu ska jag ställa en väldigt konkret fråga.
          </note>
          <note>
            Vi har förändrat lagstiftningen när det gäller sexualbrott, vi
            har infört en ny samtyckeslagstiftning, vi har skärpt straffen
            för flera sexualbrott och så vidare. Vi för till nya pengar till
            polisen, och vi hade också ett förslag om att öka anslagen till
            att motverka mäns våld mot kvinnor. Mycket är vi alltså överens
            om. Det finns ingen i den här kammaren som inte ser att det finns
            hedersrelaterat förtryck och som inte vill motverka det.
          </note>
          <note>
            Min fråga är: På vilka anslagsområden hittar vi de 40 miljoner
            som försvinner från Jämställdhetsmyndigheten, så att jämställdhetsarbetet
            kan fortsätta i alla andra organisationer som Jessica Polfjärd
            ser framför sig? På vilka anslagsområden hittar vi pengarna?
          </note>
          <note>
            (Applåder)
          </note>
          <note type="speaker">
            Anf. 138 JESSICA POLFJÄRD (M) replik:
          </note>
          <note>
            Fru talman! Det är märkligt, Anna Johansson, att i de delar i
            jämställdhetspolitiken där Moderaterna och Alliansen har varit
            pådrivande kan vi vara överens, men där vi tycker att Socialdemokraterna,
            Vänsterpartiet och Miljöpartiet har gått i fel riktning har vi
            ingen som helst gemensam syn.
          </note>
          <note>
            Vi har drivit på hela tiden för straffskärpningar och att vi
            ska arbeta med hedersrelaterat våld. Vi har från Alliansens sida
            varit tydliga där hela tiden. Ni har egentligen under galgen sagt
            att ni också ska ge mer resurser till polisen.
          </note>
          <note>
            Vi har sagt att vi vill avveckla Jämställdhetsmyndigheten på
            ett ansvarsfullt sätt. Vi tycker att de åtaganden och uppdrag
            man har i dag ska fasas ut och organiseras på ett annat sätt,
            läggas ut på andra aktörer.
          </note>
          <note>
            Du vet lika väl som jag, Anna Johansson, att det inte finns en
            regering på plats. Men när en regering kommer på plats tycker
            jag att den ska ge ett tydligt uppdrag att överföra myndighetens
            åtaganden på andra aktörer.
          </note>
          <note>
            (Applåder)
          </note>
          <note type="speaker">
            Anf. 139 SOFIA DAMM (KD):
          </note>
          <note>
            Fru talman! Grunden för ett framgångsrikt jämställdhetsarbete
            är insikten om alla människors lika, unika och okränkbara värde.
            Kvinnor och män ska ha lika villkor att forma sitt liv utifrån
            sina egna önskemål. Det är en viktig uppgift att undanröja traditionella
            föreställningar, fördomar, strukturer och juridiska hinder som
            försvårar och förhindrar jämställdhet mellan kvinnor och män.
            Detta gäller familjeliv, arbetsliv och samhällslivet i övrigt.
            Ett tecken på bristande jämställdhet är exempelvis osakligt motiverade
            löneskillnader mellan kvinnor och män. Bakom lönesättningen ligger
            ofta uppfattningen om värdet av olika typer av arbeten. Det är
            oacceptabelt att fördomar får värdera någon människas insats på
            arbetsmarknaden.
          </note>
          <note>
            Det är oacceptabelt, fru talman, att nästan en tredjedel av Sveriges
            kvinnor i dag känner otrygghet när de går ut på kvällarna och
            att en del till och med väljer att därför stanna inne. Brottsförebyggande
            rådets nationella trygghetsmätningar visar att kvinnors otrygghet
            aldrig har varit så här stor.
          </note>
          <note>
            Det är oacceptabelt att drygt var femte person i Sverige någon
            gång i sitt liv utsatts för brott i en nära relation. I trygghetsundersökningen
            framkom att för kvinnor är en närstående involverad i 40 procent
            av misshandelsfallen. Samtidigt är frågan om våld i nära relationer
            betydligt mer komplex och mångfasetterad än vad man ofta gör den
            till. Det finns exempelvis en rad studier som visar på mäns utsatthet
            för våld i nära relationer. Det som skiljer är den typ av våld
            som används när kvinnor utsätts för grövre våld och att de är
            mer utsatta för kontrollerande beteende.
          </note>
          <note>
            Kontroll är också ett kännetecknande karaktärsdrag för hedersproblematiken.
            Att få sin frihet beskuren för att möta släktens krav är tyvärr
            en verklighet för alltför många människor i Sverige i dag. Hederskultur
            och förtryck är inte förenligt med ett fritt och demokratiskt
            samhälle. Våld i nära relationer och hedersförtryck är brott som
            ofta hamnar utanför brottsstatistiken, och mörkertalet är därmed
            utbrett.
          </note>
          <note>
            Fru talman! Kampen mot hedersförtrycket behöver intensifieras
            och hämta inspiration från brittiska och norska lösningar som
            är betydligt mer verksamhets- och departementsöverskridande. Kristdemokraterna
            vill också permanenta Länsstyrelsen i Östergötlands nationella
            arbete rörande hedersrelaterat våld och förtryck. Deras arbete
            har i allra högsta grad bidragit till att kunskapsnivån i landet
            har ökat och blivit mer likvärdig. Det var väldigt nära att den
            här verksamheten skulle läggas ned i och med tillsättandet av
            en särskild jämställdhetsmyndighet, men den har fått en viss respit.
          </note>
          <note>
            Fru talman! Vi tror inte på att samla alla jämställdhetsmål under
            ett och samma tak. När Jämställdhetsmyndigheten startade fanns
            det redan fungerande strukturer. Att resurser tagits från dessa
            tycker vi inte var en klok prioritering. För Kristdemokraterna
            har det i stället varit angeläget att stärka fungerande verksamheter.
            Jag har nämnt det hedersrelaterade arbetet på Länsstyrelsen i
            Östergötland, men även verksamheten på Nationellt centrum för
            kvinnofrid, NCK, i Uppsala drabbades, så också samordning ­ en
            som Länsstyrelsen i Stockholms län bedrivit i det viktiga arbetet
            mot prostitution och människohandel för sexuella och andra ändamål.
          </note>
          <note>
            I det betänkande som vi debatterar här i dag understryks att
            den nya regeringen ska se över hur de viktiga uppdrag som samlats
            hos Jämställdhetsmyndigheten kan överföras och återföras till
            lämpliga myndigheter och aktörer. De aktörer som jag nu har nämnt
            är minst sagt lämpliga. En övergång ska också ske på ett sätt
            som gör att kunskaper och erfarenheter inte går förlorade.
          </note>
          <note>
            För att nå ökad jämställdhet behövs reformer och insatser på
            alla områden. Det krävs reformer som gör att fler kvinnor kan
            försörja sig själva, att kvinnors trygghet börjas tas på allvar
            och att de senaste årens ökning av sexualbrotten möts med kraftfulla
            åtgärder, inte läggs på hög.
          </note>
          <note>
            Pojkar kan lyckas lika bra i skolan som flickor. Arbetet för
            jämställdhet hänger inte på att vi bara har en myndighet som tar
            hand om jämställdheten åt oss.
          </note>
          <note>
            Fru talman! Kristdemokraternas utgångspunkt för nyanlända invandrares
            etablering är att människor som har kommit till vårt land ska
            ges förutsättningar att ta ansvar för sina egna liv. Staten ska
            medverka till att underlätta och skapa förutsättningar, inte ta
            död på den egna drivkraften genom alltför lång väntan och passivitet.
          </note>
          <note>
            Det är alldeles uppenbart att det krävs ökade insatser för att
            fler människor som kommit till Sverige så snabbt som möjligt ska
            lära sig det svenska språket och få ett arbete med en egen lön
            att leva på. Trots att vi befinner oss i en högkonjunktur och
            att det finns stor efterfrågan på arbetskraft har tudelningen
            på arbetsmarknaden ökat. Vi ser en hög arbetslöshet bland utrikes
            födda, samtidigt som arbetsgivare får allt svårare att hitta arbetskraft.
          </note>
          <note>
            Att Sverige lyckas med integrationspolitiken och får fler människor
            i arbete är avgörande för att vi ska kunna pressa tillbaka det
            utanförskap och den segregation som trots högkonjunkturen har
            fördjupats. Det är avgörande för migrationspolitikens legitimitet.
          </note>
          <note>
            Det krävs fler flexibla lösningar för att bättre matcha kompetens
            med lediga jobb. De alliansgemensamma förslagen om inträdesjobb
            och en utveckling av RUT-avdraget är reformer som ökar förutsättningarna
            för att fler jobb skapas och kan öka sysselsättningen bland främst
            nyanlända.
          </note>
          <note>
            Fru talman! En välfungerande integration kräver vissa sociala
            och värderingsmässiga skyldigheter. De som flytt krig och förtryck
            och har kommit till vårt land ska känna sig välkomna att skapa
            sig ett gott liv i friheten här och bli en del av samhällsgemenskapen.
            Jobb och språk är avgörande delar, men det måste också vara tydligt
            hur vårt samhälle fungerar och vilka värden det bygger på. Det
            är uppenbart att vi inte har klarat balansgången mellan tolerans
            och tydlighet.
          </note>
          <note>
            Segregationen i Sverige i dag innebär att det finns en stor grupp
            människor som inte försörjer sig själva och som har ganska lite
            kontakt med det svenska samhället över huvud taget. Det finns
            förskolor där det talas så lite svenska att barn riskerar att
            inte klara skolan.
          </note>
          <note>
            År 2018 blir ett rekordår för dödsskjutningar i Sverige. Det
            finns barn i vårt land som lever i områden där otrygghet och grov
            brottslighet är en del av vardagen. Polisen talar om 23 särskilt
            utsatta områden, och dessa bedöms bland annat utifrån rättssäkerhet,
            polisens möjlighet att utföra sitt uppdrag och parallella samhällsstrukturer.
            Det säger mycket om segrega ­ tionen och utanförskapet i stort.
            Vi kan inte längre fortsätta i samma hjul ­ spår.
          </note>
          <note>
            Det är uppenbart att segregationsproblem i allra högsta grad
            har med arbetslöshet, ojämställdhet, låga skolresultat och kriminalitet
            att göra. För att motverka segregationen krävs därför reformer
            som gör att fler människor kan leva i trygghet och jämställt,
            kan ha ett jobb att gå till, kan lära sig svenska och kan gå ut
            skolan med fullständiga betyg.
          </note>
          <note>
            Det är detta staten ska prioritera i sina utgifter, inte öka
            olika typer av projektmedel. Vi ser det därför som en rimlig prioritering
            att anslaget för åtgärder mot segregation tas bort och att Delegationen
            mot segregation läggs ned.
          </note>
          <note>
            Det som behövs är mer pengar till polisen och rättsväsendet samt
            ökade jobbmöjligheter för nyanlända, utökad samhällsorientering,
            språkförskola för nyanlända barn och fler kvalificerade lärare
            till utsatta områden. Alla barn i vårt land måste få samma livschanser.
            Vår budget innehåller detta, och vår budget innehåller en ny riktning
            för Sverige.
          </note>
          <note>
            Därför, fru talman, yrkar jag bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 140 ANNIKA HIRVONEN FALK (MP) replik:
          </note>
          <note>
            Fru talman! Sofia Damm talar engagerat om osakliga löneskillnader,
            våld i nära relationer och hedersrelaterat våld och förtryck.
            Hon talar om att hämta inspiration från utlandet för att motverka
            hedersrelaterat våld.
          </note>
          <note>
            Tidigare i dag pratade jag med Jämställdhetsmyndigheten, som
            berättade om sitt arbete med att göra just det som Sofia Damm
            önskar att någon ska göra. Nyligen hade man en internationell
            konferens med deltagare från bland annat Storbritannien för att
            lära sig hur vi i Sverige ska bli bättre på att förebygga och
            motverka och på att agera när förtrycket har lett till brott.
            Därför är det överraskande att Sofia Damm vill lägga ned Jämställdhetsmyndigheten
            i dag.
          </note>
          <note>
            Hon talar om att uppdragen ska flyttas till någon annan. Pengarna
            flyt ­ tas till RUT-avdrag. Det finns inga pengar som flyttas
            till Länsstyrelsen Östergötland, till lärosätena eller till någon
            annan instans i den budget som Kristdemokraterna ihop med Moderaterna
            och Sverigedemokraterna har röstat igenom i denna kammare.
          </note>
          <note>
            Jag ställer samma fråga till Sofia Damm som jag ställde till
            Jessica Polfjärd: Av vem och med vilka pengar menar du att detta
            viktiga arbete ska bedrivas vidare? De pengar ni anslår räcker
            ju inte ens till avveck ­ lingen.
          </note>
          <note type="speaker">
            Anf. 141 SOFIA DAMM (KD) replik:
          </note>
          <note>
            Fru talman! Tack, Annika Hirvonen Falk, för att du lyssnade så
            uppmärksamt på mitt anförande!
          </note>
          <note>
            I sitt anförande talade Annika Hirvonen Falk mycket om att vi
            bedriver symbolpolitik. Men vem är det egentligen som bedriver
            symbolpolitik? Ni försöker nu bildsätta att jämställdhetsarbetet
            i vårt land står och faller med Jämställdhetsmyndigheten.
          </note>
          <note>
            Det handlar om hur jämställdhetsarbetet organiseras, och vi var
            ju emot en jämställdhetsmyndighet från början. Jag har därför
            svårt att se hur ni kan bli så överraskade av att vi inte tycker
            att detta är rätt prioritering.
          </note>
          <note>
            Låt oss komma ihåg att den utredning som ledde fram till myndigheten
            kom till genom att alliansregeringen satsade historiskt mycket
            medel på jämställdhetsinsatser. Att utredaren kom fram till att
            en myndighet behövdes har jag respekt för, men vi får inte glömma
            bort att flera tunga instanser kom med hård kritik och menade
            att detta kanske inte var rätt väg att gå. Samordning behövdes
            men kanske inte ett övertagande av arbetsuppgifter från redan
            befintlig verksamhet. Det är detta vi motsätter oss, Annika Hirvonen
            Falk. Vi vill i stället stärka redan fungerande myndigheter.
          </note>
          <note>
            Vi skriver tydligt i budgeten att det är regeringen som ska se
            över hur det ska säkerställas att detta överförs och återförs
            till lämpliga myndigheter och aktörer. Givetvis kan vi inte återföra
            detta utan en påse pengar, och Annika Hirvonen Falk är väl medveten
            om att en regering har möjlighet göra denna typ av omprioritering.
          </note>
          <note type="speaker">
            Anf. 142 ANNIKA HIRVONEN FALK (MP) replik:
          </note>
          <note>
            Fru talman! Jag är väl medveten om att Kristdemokraterna motsatte
            sig att ta verksamheter från andra platser och f lytta dem till
            Jämställdhetsmyndigheten. Désirée Pethrus, som då tog debatten,
            var orolig för det kompetenstapp som en sådan flytt skulle innebära.
            Det talades om alternativa lösningar då också.
          </note>
          <note>
            Men nu när allt redan har flyttats förstår jag inte varför Kristdemokraterna
            vill slå sönder det som finns utan plan och konsekvensanalys.
            Jag i min naivitet trodde att Kristdemokraterna tyckte att dessa
            verksamheter var så viktiga att de inte skulle störas av en massa
            omorganisation. Men det är ju det ni nu gör. Det är det jag menar
            med symbolpolitik.
          </note>
          <note type="speaker">
            Anf. 143 SOFIA DAMM (KD) replik:
          </note>
          <note>
            Fru talman! Jag tackar Annika Hirvonen Falk för att hon ytterligare
            betonar Miljöpartiets syn att allt står och faller med denna myndighet.
            Jag är övertygad om att det inte är så utan att den verksamhet
            som fortfarande finns, även om den till viss del har drabbats,
            kommer att sköta detta alldeles ypperligt.
          </note>
          <note>
            Jag tror att det finns en fara i att ha en specifik myndighet,
            för då kan man säga: Ja, ja, detta sköter ändå den myndigheten.
            Vi har ju ändå en jämställdhetsmyndighet, så låt dem ta hand om
            detta.
          </note>
          <note>
            I sin första replik var Annika Hirvonen Falk inne på att jag
            sa att vi ska ta inspiration från utlandet. Det handlar om att
            jobba mycket mer departements- och myndighetsöverskridande för
            att integrera detta på ett bättre sätt än att lämna det till en
            enda myndighet.
          </note>
          <note>
            Och vad beträffar att vi i dag vill ta bort denna myndighet som
            har funnits så kort tid är det väl bättre att det görs nu och
            att det görs rätt än att vi låter detta fortgå.
          </note>
          <note type="speaker">
            Anf. 144 PATRIK BJÖRCK (S):
          </note>
          <note>
            Fru talman! Jag inleder med att hänvisa till det gemensamma yttrande
            som Socialdemokraterna, Vänsterpartiet och Miljöpartiet har i
            arbetsmarknadsutskottets betänkande nr 1.
          </note>
          <note>
            Detta beror på att Sverige har en övergångsregering, vilket har
            framförts från denna talarstol inte bara i denna debatt utan i
            samtliga budgetdebatter och kommer att höras ett par gånger till
            fram till jul.
          </note>
          <note>
            Regeringen har efter överläggningar med riksdagens partier kommit
            fram till principer för hur en övergångsbudget bör se ut och lagt
            fram en sådan. Efter detta har ett antal partier valt att väcka
            egna motioner i stället för att invänta en regering med förslag
            på reformer. Sedan har dessutom tre partier valt att göra gemensam
            sak via reservationer i finansutskottet och röstat fram en illa
            genomtänkt och uselt förberedd budget. Detta, fru talman, är ett
            agerande som är ansvarslöst och oseriöst.
          </note>
          <note>
            Motivet för det här agerandet har varit att Sverige står inför
            stora utmaningar och att de förslag som man lägger fram inte kan
            vänta på att en regering tillträder. Förslagen gäller alltså sådant
            som måste ske här och nu. Jämställdhetsmyndigheten måste med andra
            ord läggas ned här och nu. Det kan inte vänta. Det kan inte förberedas.
            Det kan inte utredas. Det kan över huvud taget inte ske under
            några som helst ordnade former. Jämställdhetsmyndigheten måste
            omedelbart läggas ned.
          </note>
          <note>
            Då infinner sig frågan: Hur tänkte moderater, kristdemokrater
            och sverigedemokrater? Det är det, fru talman, som jag tänkte
            se om det möjligen skulle kunna gå att få någon ordning på.
          </note>
          <note>
            I arbetsmarknadsutskottets betänkande nr 1 skriver man: ” Mot
            denna bakgrund föreslår utskottet att Jämställdhetsmyndigheten
            läggs ned och upphör som myndighet den 31 december 2019. För 2019
            tillförs a nslaget 3:2 Jämställdhetsmyndig heten drygt 41 miljoner
            kronor. Utskottet vill här uppmärksamma att ändamålet med anslaget
            3:2 ändras till att a nvändas för Jämställdhetsmyndig hetens förvaltningsutgifter
            för att fullfölja ingångna åtaganden och för att avveckla myndigheten.
            Det får bli en uppgift för regeringen att se över hur de viktiga
            uppdrag som nu samlats hos Jämställdhetsmyndigheten på bästa sätt
            kan tas om hand och överföras och återföras till lämpliga myndigheter
            och aktörer. Utskottet vill understryka vikten av att denna övergång
            sker på ett sätt som gör att kunskap och erfarenhet på området
            inte går förlorad. Det är naturligtvis angeläget att värna om
            befintliga verksamheter som är betydelsefulla för jämställdhetsarbetet.
            ”
          </note>
          <note>
            Det är exakt så man skriver i det betänkande som vi debatterar
            här i dag. Jag upprepar: ” Det får bli en uppgift för regeringen
            att se över hur de viktiga uppdrag som nu samlats hos Jämställdhetsmyndigheten
            på bästa sätt kan tas om hand och överföras och återföras till
            lämpliga myndigheter och aktörer. ”
          </note>
          <note>
            Fru talman! Man kan inte anklaga moderater, kristdemokrater eller
            sverigedemokrater för att krångla till det. Tvärtom gör man det
            lätt för sig. Man gör det väldigt lätt för sig. Man gör det ansvarslöst
            lätt för sig. Man gör det oseriöst lätt för sig. Hur har man tänkt
            att det här ska gå till?
          </note>
          <note>
            Tyvärr kan det bli en liten upprepning av Annika Hirvonen Falks
            frågor. Men eftersom de aldrig får något svar menar jag, fru talman,
            att det ändå är värt att ta upp kammarens tid med att fråga: Hur?
          </note>
          <note>
            Utöver de uppgifter som regleras i Jämställdhetsmyndighetens
            instruktion har myndigheten en rad uppdrag i regleringsbrev och
            annat. Men utöver dessa uppdrag tillkommer en rad uppdrag till
            andra myndigheter där Jämställdhetsmyndigheten utpekas som samverkanspart.
            Jag ska ta ett litet axplock: jämställdhetsintegrering i myndigheter,
            jämställdhetsintegrering vid universitet och högskolor, samordning
            av arbete mot människohandel och exploatering av barn, uppföljning
            av de jämställdhetspolitiska målen, våldsförebyggande arbete,
            uppdrag gällande sexuella trakasserier, internationell konferens
            om män och jämställdhet, rapporter om länsstyrelsernas strategier
            för jämställdhetsintegrering, uppdrag att främja ekonomisk jämställdhet
            och levnadsvillkor för kvinnor med funktionsnedsättning, metodutveckling
            för myndighetsgemensam kontroll för att motverka regelöverträdelser
            och brottslighet i arbetslivet, uppdrag att erbjuda utbildningsinsatser
            och kunskapsstöd till universitet och högskolor i frågor som rör
            mäns våld mot kvinnor och våld i nära relationer samt uppdrag
            angående effektiva arbetssätt och metoder för informationsspridning
            gällande könsstympning av flickor och kvinnor.
          </note>
          <note>
            Eftersom det här är arbetsmarknadsutskottets debatt och betänkande
            vill jag ta upp att jämställdhetsintegrering på integrations-
            och arbetsmarknadsområdet är oerhört viktiga frågor att ha fortsatt
            fokus på, fru talman. Detta lyfter också Annika Hirvonen Falk
            fram med anledning av rapporten från Riksrevisionen, som även
            jag fick i min brevlåda i dag medan jag satt och sammanställde
            det här anförandet. Det är många stora och tunga uppgifter som
            nu hamnar i limbo. Detta, fru talman, avfärdar kristdemokrater,
            sverigedemokrater och moderater med ett lättvindigt, ansvarslöst
            och oseriöst ”d et får bli en uppgift för regeringen ”. Hur då?
          </note>
          <note>
            När jag skrev det här anförandet, fru talman, måste jag erkänna
            att jag ställde frågan ”hur då?” retoriskt. Men nu har jag ju
            fått möjlighet att lyssna på Jessica Polfjärd när hon försökte
            besvara Annika Hirvonen Falks fråga: Hur? Jessica Polfjärd, den
            moderata företrädaren, svarade: ”V i tror att denna samordning
            kommer att kunna fungera ändå .” Det finns väl inte någon som
            lyssnar på det här som kan ta det på allvar? Frågan är: Hur då?
            Svaret är: Vi tror att det kommer att fungera ändå.
          </note>
          <note>
            Annika Hirvonen Falk har också lyft fram frågan om att det anslag
            som man har lämnat kvar är oansvarigt av ett annat skäl, nämligen
            att det inte ens räcker till att utföra de uppgifter som man lägger
            på myndigheten. Då skulle jag bara, fru talman, vilja påminna
            dem som lyssnar på det här om att det kan finnas anledning att
            läsa de motioner som har lämnats in med anledning av betänkandet
            och särskilt studera Kristdemokraternas motion, för de lämnade
            inte kvar en krona. De strök allt. Om man kan anklaga Moderaterna
            för oseriositet och oansvarighet skulle jag säga att den tävlingen
            faktiskt vinns av Kristdemokraterna. Det är inte dåligt att slå
            Moderaterna i oansvarighet och oseriositet.
          </note>
          <note>
            Regeringen ska alltså få i uppdrag att utreda detta. Är det detta
            som är svaret? Vad förväntar ni er – en servettskiss? Vi socialdemokrater,
            som tar politik på allvar och ser seriöst på jämställdhetsfrågor,
            kommer inte att släppa den här frågan. Vi kommer att arbeta vidare
            i utskottet för att det djupt olyckliga beslutet om nedläggning
            av Jämställdhetsmyndigheten ska ändras. Vi tänker inte ge oss
            förrän frågan hanterats ansvarsfullt. Det är ett löfte, fru talman.
          </note>
          <note>
            Moderaterna, Kristdemokraterna, Sverigedemokraterna och så jämställdhet.
            Det finns någonting som skaver här. Att dessa partier finner varandra
            i jämställdhetsfrågan kanske inte är så förvånande. Men det är
            riktigt skrämmande, fru talman.
          </note>
          <note>
            Moderaterna! Vi har i dagarna startat ett 100-årsfirande av demokratins
            genombrott. Moderaterna har historiskt alltid motarbetat jämställdhet,
            alltifrån genomförandet av allmän och lika rösträtt fram till
            dagens budgetdebatt, även om man kanske i dag utstrålar mer likgiltighet
            i frågan. Man har till och med ägnat sig åt historierevisionism
            och försöker ibland hävda att man hållit jämställdhetsfanan högt.
            Men vi vet, fru talman – och det manifesteras här i dag – att
            man har gått från aktivt motstånd mot jämlikhet till passiv likgiltighet.
            Det är Moderaternas resa på 100 år.
          </note>
          <note>
            Kristdemokraterna! Tanken om 50-talet, hemmafrun och den lyckliga
            patriarkala familjen kan ju verka idyllisk. Men verkligheten är
            en annan. Verklig jämställdhet förutsätter kvinnors deltagande
            på en jämlik arbetsmarknad under samma förutsättningar och villkor
            som för män. Kvinnors inkomster och pensioner släpar fortfarande
            efter, och om framtida generationers kvinnor ska ta sig ur detta
            är arbetsmarknadspolitik och familjepolitik helt avgörande. Då
            kan vi till exempel inte ha vårdnadsbidrag. Med anledning av det
            här betänkandet diskuterar vi även integrationspolitik, och den
            kristdemokratiska jämställdhetspolitiken misslyckas naturligtvis
            också med integrationen.
          </note>
          <note>
            Jag läser från Kristdemokraternas motion: ”Kristdemokraterna
            vill underlätta för familjer att kombinera familjeliv och arbetsliv.
            Vi vill ge familjer fler valmöjligheter att välja hur de vill
            leva sitt liv och vilken barnomsorgsform som passar dem bäst.”
            Så står det, och det låter fint. Men vi vet vart det leder.
          </note>
          <note>
            Fru talman! Slutligen till Sverigedemokraterna. Sverigedemokraterna
            är ett parti med rötterna i nazismen, som ni alla vet. Det gäller
            också deras politik och deras syn på ras och kön.
          </note>
          <note>
            ”Jämställdhet mellan könen är ett värde som ofta tas för givet.
            Samtidigt är det inte ovanligt att begreppet innebär olika saker
            för olika personer. Dessutom finns delade meningar gällande vilken
            roll politiken ska ta i att forma ett jämställt samhälle.”
          </note>
          <note>
            Så inleder, fru talman, Sverigedemokraterna sin motion i ämnet.
            Läser man den kan man bara instämma. Begreppet jämställdhet innebär
            inte samma sak för anständiga partier som för Sverigedemokraterna.
          </note>
          <note>
            Längre fram i texten kan man läsa att det är ”oacceptabelt att
            formulera ett mål om att enkelriktat eliminera mäns våld mot kvinnor,
            eftersom det faktiska problemet inte är kopplat till kön på vare
            sig offer eller förövare”.
          </note>
          <note>
            I andra sammanhang som när det gäller att koppla ras och etnicitet
            till våld är man mycket angelägen att koppla det till såväl offer
            som förövare. I Sverigedemokraternas värld, fru talman, är offret
            en svenskfödd kvinna och förövaren en man född i utlandet.
          </note>
          <note>
            Sverigedemokraterna är ett parti med en politik som anständiga
            partier inte kan samarbeta med. Sverigedemokraterna har dessutom
            företrädare som gör det omöjligt, eller borde göra det omöjligt.
          </note>
          <note>
            I en motion som gäller Jämställdhetsmyndigheten och som har lämnats
            in av fem sverigedemokratiska män kan man ta del av Sverigedemokraternas
            syn på frågan om jämställdhet.
          </note>
          <note>
            Jag citerar ur motionen: ”Sverigedemokraterna anser att regeringen
            omedelbart bör lägga ned Jämställdhetsmyndigheten. Begreppet ’jämställdhet’
            har i den politiska och mediala debatten förfelats och i det närmaste
            blivit likställt med att män och kvinnor förväntas göra exakt
            samma saker, i exakt samma utsträckning genom hela livet. Skillnader
            mellan könen försöker man bortförklara med att dessa enbart skulle
            handla om sociala konstruktioner och föreslår potentiellt destruktiva
            åtgärder för att försöka fylla godtyckligt fastställda statistiska
            kvoter eller experimentera med barns personliga utveckling.”
          </note>
          <note>
            Att denna motion inte skrivits av någon som brinner för jämställdhet
            står klart och tydligt för den som tar sig besväret att läsa det
            som Sverigedemokraterna producerar.
          </note>
          <note>
            Längre fram i motionen kan man läsa: ”Därtill är det överlag
            direkt stötande med myndigheter som har till uppgift att uppfostra
            medborgarna i frågor som rör individens rätt till filosofisk och
            politisk frihet.”
          </note>
          <note>
            Att Sverigedemokraternas företrädare skulle behöva uppfostran
            i såväl filosofiska som politiska spörsmål men framför allt anständighet
            måste väl vara dagens understatement.
          </note>
          <note>
            En av de sverigedemokratiska riksdagsledamöter som skrivit under
            motionen är den person som på sitt konto på internet låter kvinnohatet
            flöda fritt. Genomgående på det här kontot kallas kvinnor för
            sliddjur, hyndor och horor. Man kan också läsa tips om hur kvinnor
            ska våldtas och hur man köper sex.
          </note>
          <note>
            När den sverigedemokratiske riksdagsledamoten avslöjas i Dagens
            Nyheter förklarar han det hela med att det var ”ett typiskt omoget
            språkbruk”. Den enda förklaringen låter också den sverigedemokratiska
            partiledningen sig nöja med.
          </note>
          <note>
            Fru talman! Sverigedemokraterna är inte ett parti som vi socialdemokrater
            skulle drömma om att samarbeta med. Det finns nämligen tre problem
            med Sverigedemokraterna: partiet, politiken och företrädarna.
          </note>
          <note>
            Fru talman! Vi socialdemokrater tror att vi tillsammans med Centerpartiet
            och Liberalerna kan göra skillnad i svensk politik. Det gäller
            till exempel Jämställdhetsmyndigheten.
          </note>
          <note>
            Jämställdhetspolitiken är ett område där det blir väldigt tydligt
            att vi aldrig får låta Sverigedemokraterna ha något inflytande.
            Den utveckling vi ser här i Sveriges riksdag att moderater och
            kristdemokrater öppnar upp för samarbete med Sverigedemokraterna
            måste stoppas.
          </note>
          <note>
            (Applåder)
          </note>
          <note type="speaker">
            Anf. 145 EBBA HERMANSSON (SD):
          </note>
          <note>
            Fru talman! Jag vill naturligtvis börja med att yrka bifall till
            Sverigedemokraternas reservation.
          </note>
          <note>
            Äntligen har vi kommit fram till utgiftsområde 13, som rör jämställdhet
            och nyanlända invandrares etablering. Det är verkligen glädjande
            att så många finner de frågorna så viktiga att det är hela 17
            föranmälda talare i dag. Det visar på vilket engagemang som finns
            i de frågorna.
          </note>
          <note>
            Som jämställdhetspolitisk talesperson gör det mig extra glad.
            Det visar också på att ambitionsnivån i jämställdhetsfrågorna
            inte är låg trots att Sverige är ett av världens mest jämställda
            länder. Det visar på att vi inte nöjer oss utan att vi vill vidare,
            vill bli ännu bättre och leva upp till titeln som föregångsland.
            Det är mycket glädjande.
          </note>
          <note>
            Jag tycker att vi ändå kan ta en liten stund och vara lite stolta
            över oss själva för att vi trots allt lever i ett land som är
            ett av världens mest jämställda. Det är ett land som länge legat
            i framkant när det kommer till jämställdhet mellan könen. Det
            är ett land som har säkrat bland annat kvinnors rättigheter genom
            kvinnofridslagstiftning under många år.
          </note>
          <note>
            Men trots dessa meriter på papperet finns det dessvärre ett antal
            orosmoln på himlen som är väl värda att ta på allvar. Jag hänvisar
            delvis till Brottsförebyggande rådets senaste nationella trygghetsundersökning.
            Den visade att i åldrarna 16–24 år har över 34 procent av kvinnorna
            under 2017 varit utsatta för någon typ av sexualbrott. För den
            som är snabb på matematik motsvarar det var tredje ung kvinna.
          </note>
          <note>
            Samtidigt har hedersförtrycket etablerat sig som ett fenomen
            i vårt land. Det är ett fasansfullt fenomen som skördar liv och
            inskränker kvinnors och mäns rättigheter. Det är rättigheter som
            de fråntas när det kommer till att själv bestämma vem de ska ingå
            äktenskap med, vilka de får umgås med eller om de över huvud taget
            får gå ut själv på stan. Det rimmar väldigt illa att det förhåller
            sig på det sättet i ett av världens mest jämställda länder.
          </note>
          <note>
            Med en bakgrund i ungdomspolitiken i ett par års tid har jag
            inte minst under den senaste valrörelsen där dessa frågor varit
            ständigt aktuella träffat just den grupp som är mest utsatt. Det
            är min egen grupp, kvinnor i åldern 16–24 år. Många av dem bekräftar
            dessvärre den bild som målas upp i statistiken. De känner sig
            rädda, de känner sig otrygga och vågar inte gå hem själva. De
            väljer aktivt att inte göra detta. De gånger de inte har något
            val går de med en mobil eller nyckel i handen ifall det värsta
            skulle inträffa. De har nyckel för att försvara sig, mobil för
            att ringa efter hjälp.
          </note>
          <note>
            Det finns några saker som jag har reflekterat över efter dessa
            möten. Det första är hur väl jag tyvärr känner igen mig i deras
            berättelser. Hur jag själv, när jag går hem ensam, ständigt ser
            mig om över axeln för se efter om någon går bakom mig och om det
            i sådana fall är en person som uppträder hotfullt.
          </note>
          <note>
            Det andra som jag har reflekterat över är att både jag och de
            tjejer som delger mig sina berättelser inte längre tycker att
            det här är några konstigheter. De gör det av vana och för att
            de tror att de måste. När det onormala blir det nya normala är
            det någonting som har gått väldigt snett.
          </note>
          <note>
            Fru talman! Det är en skam. Det är en skam att vi i Sverige inte
            kan garantera grundläggande trygghet för alla våra medborgare.
            Det handlar om att kvinnor och män inte kan vistas i det offentliga
            rummet på samma villkor och att endast några, och inte alla, i
            Sverige är fria.
          </note>
          <note>
            Tryggheten är så grundläggande för friheten att om den inte finns
            är resten inte så mycket värt. Det är därför av yttersta vikt
            att vi bedriver en jämställdhetspolitik som syftar till att öka
            och återskapa tryggheten.
          </note>
          <note>
            Det krävs kraftigt skärpta straff för sexualbrott för att brottsoffer
            inte ska behöva möta gärningsmannen på gatan bara ett par år efter
            att brottet har begåtts.
          </note>
          <note>
            Det krävs fler poliser som utreder brott för att brottsanmälningar
            inte ska läggas på hög, och det krävs att vi utvidgar de jourverksamheter
            som gör ett fantastiskt arbete med att ta emot samtal från personer
            som har utsatts. De lyssnar på deras berättelser, de erbjuder
            stöd och de verkar som ett hjälpande första steg för att människor
            ska berätta vad de har utsatts för. Alla de här åtgärderna, och
            många fler därtill, krävs om vi ska återupprätta tryggheten i
            vårt land för alla medborgare.
          </note>
          <note>
            Fru talman! Det blir dock ganska lätt så att man fastnar här
            – i det konkreta, det som man kan se och ta på och det som vi
            också kan stifta lagar om i denna församling. Men jämställdheten
            går bortom det vi kan se med blotta ögat och det vi kan ta på;
            det handlar också om hur vi ser på varandra. Det handlar om hur
            vi bemöter varandra i samhället och hur vi ser på kvinnor kontra
            hur vi ser på män. Det handlar om hur vi värderar olika val som
            enskilda individer gör och om huruvida vi förenklar eller försvårar
            för enskilda individer att göra sina egna val. Det handlar om
            hur väl vi lever upp till devisen om att det är möjligheterna,
            och inte utfallet, som spelar roll.
          </note>
          <note>
            Sverigedemokraterna strävar efter en jämställdhetspolitik som
            utgår från just detta: devisen att det är möjligheterna som spelar
            roll och inte utfallet. Det handlar om möjligheter att skapa sig
            det liv man vill leva , där ens egna beslut är det som i slutändan
            avgör utfallet. Vi vill ha ett samhälle där varje individ kan
            skapa sig det liv man vill ha utifrån sina egna förutsättningar,
            drömmar och ideal. Ingen ska skuldbeläggas för de val man gör,
            oavsett om man väljer att leva i enlighet med rådande normer eller
            väljer att leva efter sina egna.
          </note>
          <note>
            Det är först när vi sätter tilltro till människor som de kan
            börja växa. Det är först när vi vågar lita på att människor är
            kapabla att fatta sina egna beslut som vi kan komma bort från
            politikens pekpinnar. Det är först när vi har uppnått detta som
            vi tillsammans kan krossa glastak på riktigt.
          </note>
          <note>
            (Applåder)
          </note>
          <note type="speaker">
            Anf. 146 ANNIKA HIRVONEN FALK (MP) replik:
          </note>
          <note>
            Fru talman! Det var många fina ord från Ebba Hermansson men väldigt
            få åtgärder för att uppnå den vision om jämställdhet som även
            Ebba Hermansson säger sig se framför sig.
          </note>
          <note>
            Hon säger att hon är stolt. Jag är också stolt. Jag är stolt
            över den kamp som feminister före mig har bedrivit. Jag ska återge
            vad en av dem brukar säga: Mäns våld mot kvinnor är inte en naturkatastrof
            som vi bara behöver förhålla oss till. Det är något som vi kan
            förändra. Det är ett beteende som går att förändra. Vi kan förändra
            både de normer och de våldskulturer som finns. I ett jämställt
            samhälle behöver vi inte längre förhålla oss till det här. Vi
            behöver varken ha nycklar redo i handen eller göra andra olika
            insatser när våldet redan har skett och när våldtäkterna redan
            är begångna.
          </note>
          <note>
            Fru talman! Det är därför vi behöver ett strukturerat, organiserat
            arbete för att förebygga våld och sexuella trakasserier och för
            att arbeta för andra viktiga jämställdhetsfrågor. Det vill Sverigedemokraterna
            avveckla helt och hållet i er budget , Ebba Hermansson . Det går
            inte ihop med de fina orden. Er budget kommer inte att uppnå visionen
            om ett jämställt samhälle där alla människor kan göra sina egna
            livsval på lika villkor. Den kommer inte att leda till att unga
            kvinnor slutar att känna sig otrygga på väg hem på kvällen.
          </note>
          <note type="speaker">
            Anf. 147 EBBA HERMANSSON (SD) replik:
          </note>
          <note>
            Fru talman! Tack för repliken, Annika Hirvonen Falk! Jag ställer
            mig lite förbryllad och undrande till exakt vad det är Annika
            Hirvonen Falk syftar på när hon pekar på olika saker i vår budget,
            så hon får gärna återkomma och konkretisera det.
          </note>
          <note>
            Sett till den debatt som vi har haft tidigare antar jag dock
            att Annika Hirvonen Falk syftar på Jämställdhetsmyndigheten, varför
            jag kommer att bemöta det. Jag tror att jag och ledamoten Annika
            Hirvonen Falk delar ganska många synsätt när det kommer till problembeskrivningen.
            Men vi har landat i en annan slutsats där de rödgröna partiernas
            lösning på olika problem nästan alltid består i att man startar
            en ny myndighet. Jag tror inte att det nödvändigtvis kommer att
            lösa problem som finns vare sig på jämställdhetsområdet eller
            inom andra områden, utan jag och Sverigedemokraterna ser att det
            kan finnas många andra lösningar för att få bukt med de problem
            som finns.
          </note>
          <note>
            Några av dessa nämnde jag i mitt anförande, bland annat skärpta
            straff. Det signalerar inte minst till dem som utsätts att detta
            är någonting som vi tar på allvar. Detta är ingenting vi sopar
            under mattan. Jag nämnde också hedersjourerna och att vi behöver
            utvidga deras verksamheter och ge dem anslag för att de ska kunna
            bedriva det viktiga arbete de gör. Detta är några av de åtgärder
            som vi har föreslagit på området.
          </note>
          <note>
            Annika Hirvonen Falk är jättevälkommen att också ta del av det
            åtgärdsprogram för kvinnors trygghet i vardagen som vi har lagt
            fram och som finns att läsa på riksdagens hemsida.
          </note>
          <note type="speaker">
            Anf. 148 ANNIKA HIRVONEN FALK (MP) replik:
          </note>
          <note>
            Fru talman! Det är visserligen viktigt med kvinnojourernas och
            heders ­ jourernas arbete. Det är också viktigt med tydliga straff.
            Bland annat därför var jag med och införde samtyckeslagen, något
            som Sverigedemokraterna var starka motståndare till.
          </note>
          <note>
            Det jag inte hör är vilka åtgärder Sverigedemokraterna har för
            att förebygga att våldtäkterna begås så att kvinnor inte behöver
            söka sig till jour ­ erna och så att ingen behöver begå det där
            brottet som ska straffas. De åtgärderna är viktiga om vi vill
            få slut på våldet och om vi vill att kvinnor ska kunna känna sig
            trygga.
          </note>
          <note type="speaker">
            Anf. 149 EBBA HERMANSSON (SD) replik:
          </note>
          <note>
            Fru talman! Tack för detta förtydligande! Jag utesluter inte
            att man behöver göra förstärkningar inom just det förebyggande
            arbetet, och jag tycker också att det är ett område som ofta hamnar
            lite i skymundan. Man är väldigt inriktad på vad som händer när
            brottet väl har begåtts. Det håller jag med dig om; där tycker
            jag att du har en bra poäng.
          </note>
          <note>
            Jag tror återigen att man kommer åt detta genom det som jag nämnde
            i mitt anförande: att jobba med hur vi ser på varandra och hur
            vi väljer att bemöta varandra i samhället. Hur ser vi på varandra?
            Respekterar vi varandra eller gör vi det inte?
          </note>
          <note>
            Även om straffet i sig handlar om någonting som sker när brottet
            väl har begåtts tror jag att det i sig är ett viktigt arbete.
            Det är viktigt att vi ser till att skicka ut signaler redan nu
            från statligt håll om att detta är någonting vi tar på allvar
            och någonting vi prioriterar och inte accepterar. Rådande ordning
            är ju att straffen i dag är så pass låga att de inte alls står
            i proportion till brottet. Och vad skickar det ut för signaler?
          </note>
          <note type="speaker">
            Anf. 150 ALIREZA AKHONDI (C):
          </note>
          <note>
            Fru talman! I mitt första anförande här i kammaren valde jag
            att tala om tillit – mer explicit om tilliten som urholkas. Det
            handlar om tilliten till oss politiker, till våra institutioner,
            till medier och ytterst om tilliten till varandra.
          </note>
          <note>
            Jag utryckte min oro över den polariserande samhällsutveckling
            som sker just nu både här hemma och runt om i världen. Jag uppmanade
            oss då att ta tag i de strukturproblem som göder urholkandet av
            den tillit som har byggt Sverige starkt under åren. Det är samma
            strukturproblem som göder främlingsfientligheten, populismen och
            nationalismen.
          </note>
          <note>
            Tyvärr har vi i stället haft en höst som inte har innehållit
            annat än spelteorier, grävande av skyttegravar och ett kollektivt
            misslyckande med att förvalta det valresultat som väljarna gav
            oss.
          </note>
          <note>
            En stökig höst och en övergångsregering till trots har ungefär
            400 000 människor beviljats uppehållstillstånd i Sverige de senaste
            tre åren. Det är en siffra som lär se likadan ut de närmaste åren.
            Vissa av de här människorna är flyktingar eller anhöriga till
            dessa, och andra är arbetskraftsinvandrare eller studenter. Vad
            man än tycker om den tidigare förda migra ­ tionspolitiken är
            det hög tid att nu lägga den debatten åt sidan och i stället fokusera
            på hur vi tillsammans ska lösa integrationen. Att gamla låsningar
            inte får förhindra nya lösningar är alltid min utgångspunkt.
          </note>
          <note>
            Men frågorna som uppstår är följande: Vad menar vi egentligen
            med begreppet integration? Vad innebär det att vara integrerad?
            Räcker ett jobb för att man ska kvalificera sig till Sverigedemokraternas
            definition av integrerade människor? Eller ska man behöva fläska
            i sig julskinkan och ta en nubbe till den i jul, äta tacos på
            fredagar, titta på Mellon på lördagar och besöka Ikea på söndagar
            för att kvalificeras som integrerad? Vad innehåller den värdegemenskap
            som alla nationalister vurmar så mycket för? Vad strävar vi efter
            – assimilering? Inte ens det begreppet verkar det nämligen finnas
            konsensus kring.
          </note>
          <note>
            Är det inte dags för en bredare samhällsdebatt om vilka förväntningar
            och krav vi har på människor som tar sig hit så att vi har en
            gemensam målbild, någonting som går att hålla i och sikta mot?
            Vad ska jag som utrikesfödd göra för att bli accepterad? Hur skapar
            vi denna acceptans och förståelse, och hur ö verbryggar vi rädslor?
            Hur möter vi varandra? Det måste finnas ett djup i den här diskussionen.
            Vi kan inte, och vi får inte, längre acceptera att ett parti målar
            upp bilden av ett samhälle i totalt förfall och att vi andra följer
            efter i den alternativa verklighetsbeskrivningen, om än med våra
            egna utgångspunkter.
          </note>
          <note>
            Fru talman! För mig handlar integration i grunden om möten mellan
            människor, om kunskap, förståelse och tillit. Det är inget som
            kan ordnas genom politiska direktiv. Politiker kan inte och ska
            inte lösa allt. Men det finns saker som vi faktiskt kan göra här
            och nu.
          </note>
          <note>
            Till exempel börjar tiden nu bli mogen för en parlamentarisk
            utredning för att ta ett helhetsgrepp kring hur våra system samverkar
            i den nyanländes resa från första dagen i Sverige till att vara
            integrerad. Där finns det många lärdomar att hämta, vill jag lova.
            Först då och endast då kan vi se hela pusslet och sätta in rätt
            åtgärder, i rätt fas och för rätt målgrupp.
          </note>
          <note>
            Gruppen nyanlända är som bekant inte en homogen grupp. Där finns
            högutbildade läkare, sjuksköterskor och ingenjörer men också en
            stor grupp människor som inte ens har en gymnasial utbildning.
            Det säger sig självt att insatserna måste få skilja sig åt. Men
            det finns också delar som förenar dessa människors resa in i det
            svenska samhället: språket, kunska ­ pen om hur det svenska samhället
            fungerar och rättigheter och skyldigheter.
          </note>
          <note>
            Vi i Centerpartiet har i vår budgetmotion många förslag för att
            på djupet ta itu med de utmaningar som Sverige står inför. Men
            för att Sverige ska klara integrationen krävs även ett nytt förhållningssätt
            i politiken. Sverige ska kunna förvänta sig mer av de nyanlända,
            och de nyanlända ska kunna förvänta sig mer av Sverige. Det svenska
            samhället måste ge nyanlända en möjlighet att påbörja sitt nya
            liv i Sverige och via jobb och språk stå på egna ben.
          </note>
          <note>
            Integrationspolitiken behöver ställa högre krav och bli mer intensiv
            och effektiv. Tyvärr räcker inte tiden i dag för att jag ska fördjupa
            mig i alla våra förslag, men jag kommer att ta upp de delar som
            rör arbetsmarknaden i morgondagens anförande.
          </note>
          <note>
            Fru talman! Man ska avsluta i dur, sägs det. Jag funderade länge
            på hur jag ska göra det, givet läget, och kom då att tänka på
            när jag i förra veckan hade en klass i årskurs 5 på besök här
            i riksdagen. Ett av stoppen längs rundturen va r Kvinnorummet
            här utanför kammaren, och där finns en spegel med en skylt under
            där det står: Är du Sveriges förs ta kvinnliga statsminister?
          </note>
          <note>
            I det rummet fick jag frågan om jag trodde att jag skulle bli
            riksdagsledamot när jag var i deras ålder. Den frågan väckte starka
            känslor i mig, och jag försökte hålla tårarna tillbaka. Svaret
            var självklart nej. När jag var elva år bodde jag i ett annat
            land, växte upp under svåra förhållanden och bar på många trauman.
            Inte trodde jag då att jag en dag skulle få möjlighet att stå
            här i kammaren och få vara med och påverka beslut som kan komma
            att göra skillnad i andra människors liv.
          </note>
          <note>
            Att jag står här i dag trots min uppväxt i Tensta, ett så kallat
            utanförskapsområde, måste ju ändå vara bevis på att allt faktiskt
            är möjligt och att vi gör och har gjort många saker rätt här i
            vårt land. Om vi fortsätter att tro på oss själva, vår liberala
            demokrati och vår kapacitet att ge människor chansen att förverkliga
            sig själva kommer framtiden att vara ljus. Men det kräver att
            vi ökar tilliten i vårt samhälle till våra institutioner och framför
            allt till varandra.
          </note>
          <note>
            (Applåder)
          </note>
          <note>
            I detta anförande instämde Annika Qarlsson (C).
          </note>
          <note type="speaker">
            Anf. 151 ALI ESBATI (V):
          </note>
          <note>
            Fru talman! Det har framgått av debatten i dag och är värt att
            påminna om igen att de budgetramar från Moderaterna och Kristdemokraterna
            som har gått igenom tidigare har gjort det för att de har varit
            anpassade till, och därför har fått stöd av, Sverigedemokraterna.
          </note>
          <note>
            Budgeten är en hafsigt sammansatt produkt kryddad med offergåvor
            till detta nyfascistiska parti och dess grumliga omland . Det
            är ett omland som för all del numera också utövar mycket stark
            påverkan på och inom de andra ytterlighetspartierna på den konservativa
            högerkanten, alltså Moderaterna och Kristdemokraterna.
          </note>
          <note>
            Flera talare har i den här debatten, inte minst Annika Hirvonen
            Falk och min partikamrat Ciczie Weidby, tagit upp nedläggningen
            av Jämställdhetsmyndigheten. Det är ett slags hej då-present,
            kan man väl säga, till bland annat den Flashbackaktivist och SD-ledamot
            som vi i dagarna har sett avslöjas ligga bakom diverse misogyna
            tips och trix på nätet och som också, som andra nämnde tidigare,
            innan dess har hunnit motionera om nedläggning av just Jämställdhetsmyndigheten.
          </note>
          <note>
            Jag vill bara säga en sak om den process som har varit. Det är
            en ganska häpnadsväckande beredningsprocess som vi har sett. Vi
            är flera som i utskottet bland annat har frågat saker som: Var
            ska uppgifterna som man har flyttat från andra myndigheter följas
            upp? Svaret har varit att det får vi ta i debatten i kammaren.
            Nu har vi haft den här debatten i kammaren en stund, och då vill
            jag fråga företrädarna för Moderaterna: Hur tycker ni själva att
            det gick med att leverera de svaren? De lyser med sin frånvaro
            här – det är nästan så att man blir bländad.
          </note>
          <note>
            Jag tänkte ta upp andra saker på det här området. Det finns i
            den här kaosbudgeten från högerkanten, som också släpptes igenom
            av de så kallade mittenpartierna Centern och Liberalerna, andra
            försämringar av sam ­ ma karaktär. Det handlar om signalpolitik
            riktad mot de mest reaktio ­ nära strömningarna i vårt samhälle
            som samtidigt också innebär nedskärningar som får stora, konkreta
            negativa följder för det seriösa arbetet med att göra Sverige
            till ett rättvisare och mer inkluderande land. Inom det här utgiftsområdet
            drabbas åtgärderna mot segregation. Dels tas omfattande resurser
            för flera hundra miljoner kronor årligen bort, dels läggs en annan
            myndighet, Delegationen mot segregation, ned.
          </note>
          <note>
            Jag vill göra en liten avstickare som också ger exempel på den
            här oseriösa och hafsiga processen. Under utskottets hantering
            fick vi höra att plötsligt hade Moderaterna och kanske också några
            andra som hängt på kommit på att de här sakerna som man vill ta
            bort bidragen från redan har fått en del av bidragen utbetalade
            eller utlovade, och det måste man hantera på något sätt. På sittande
            möte kom man sedan på att man kan flytta 100 miljoner från ett
            anslag till ett annat. Det får man väl säga är minst sagt ganska
            oseriöst.
          </note>
          <note>
            Dessutom ska de utbetalade resurserna hanteras av myndigheten
            Delegationen mot segregation, som ska läggas ned. Det blir en
            skojig uppgift för personalen där; medan de arbetar med sin egen
            avveckling ska de också följa upp tidigare utbetalade bidrag.
            Det är som sagt ganska anmärkningsvärt.
          </note>
          <note>
            Tillbaka till det faktiska innehållet. Det handlar alltså om
            nedläggning av Delegationen mot segregation och om att ta bort
            378 miljoner, som det kanske blir då, från arbetet som skulle
            vara långsiktigt och till för att förbättra situationen i socioekonomiskt
            utsatta områden. Det skulle göras på ett långsiktigt sätt för
            att man skulle kunna följa upp och lära sig nya saker. Det tycker
            högergänget här att man kan stryka; det är ingenting att ha.
          </note>
          <note>
            Det är förstås fullt möjligt att göra andra prioriteringar i
            politiken. Det är liksom lite det det går ut på . Det är också
            möjligt och fullt rimligt att tänka sig att man ska göra saker
            med andra myndighetsstrukturer – fine! Men det ska gärna vara
            saker som man har tänkt igenom och som man argumenterar för på
            ett begripligt sätt. Men icke! Titta bara i betänkandet som styr
            det som händer här i dag. Det är inte direkt eftertanke som präglar
            den servettskiss som budgetreservationen består av.
          </note>
          <note>
            Vi kan gå igenom argumenten. De är ganska få och ganska korta.
            Man kan egentligen hitta dem i en och halv mening i betänkandet.
          </note>
          <note>
            Moderaterna, som har levererat politiken som har gått igenom,
            ” anser att segregation bör motverkas genom reformer som leder
            till att fler människor arbetar ”. Jaha, tänker man, det var roligt
            att höra. Vad är det för reformer? Det står det inte något om
            i betänkandet.
          </note>
          <note>
            Om man läser resten av budgetreservationen kan man dock komma
            på att det handlar om att sänka skatten. Detta eviga panacea ska
            lösa alla problem, oavsett vilka de är, trots att vi inte ser
            någonstans – varken i Sverige eller internationellt – att lägre
            skatter löser alla problem. Man kompletterar dessutom skattepolitiken
            med omfattande neddragningar på arbetsmarknadsområdet och andra
            åtgärder.
          </note>
          <note>
            Ett annat argument man kan hitta är satsen ” och genom förbättrad
            integration ” . Det är intressant att segregationen, alltså dålig
            integration, ska hanteras genom bra integration. Wow! – som ungdomarna
            skulle säga.
          </note>
          <note>
            Vad går det här ut på då? När det gäller integration – om vi
            förstår det rätt – kan människor som flyttar till vårt land över
            tid närma sig levnadsstandard, arbetsmarknadssituation och inkomster
            för de som redan bor här.
          </note>
          <note>
            All moderat politik man kan hitta, både den som finns i budgeten
            och den som ligger i pipelinen, går ut på motsatsen. Det är skattepolitik
            för vidgade inkomstklyftor. Det är en välfärdspolitik som går
            rakt in och minskar inkomsterna för dem som redan har det dåligt
            ställt och behöver extra stöd. I det här fallet handlar det också
            om kraftiga nedskärningar på Arbetsförmedlingen, vilket drabbar
            just dem som står långt bort från arbetsmarknaden.
          </note>
          <note>
            Till sist finns det ett argument till, nämligen ” att fler lär
            sig svenska och att fler går u t skolan med fullständiga betyg”.
            Det är jättebra. Jag tänker inte dra upp de debatter som har varit
            här tidigare i dag på utbildningsutskottets område, men låt oss
            konstatera att den marknadsfundamentalism som har lett till mycket
            stora problem i svensk skola, särskilt när det gäller likvärdigheten,
            inte är något som den kanten vill dra tillbaka – tvärtom. Det
            är något man hurrar för, omhuldar och vill ha mer av. Dessutom
            är inte sfi, svenska för invandrare, något som man vill ge tidigt
            eller värderar kvaliteten av.
          </note>
          <note>
            Inte ens allt detta, alla de här argumenten – som kan hittas
            på en och halv rad – håller för en närmare granskning. De faller
            platt. Det här är inte bara oseriöst. Det är ganska illasinnat.
          </note>
          <note>
            I stället för konkreta åtgärder vill man satsa på ett slags politiskt-religiösa
            förhoppningar om att både explicita och beprövade försämringar,
            på de områden som man själva nämner, ska leda till förbättringar.
            Det ska ske genom någon sorts mystiska dynamiska effekter som
            i princip endast har kunnat observeras på väckelsemöten hos Timbro
            och likasinnade församlingar. Det är inte okej.
          </note>
          <note>
            Det här är inte värdigt svensk politik i allmänhet och inte jämställdhets-
            och integrationspolitiken i synnerhet.
          </note>
          <note>
            Vänsterpartiet deltar naturligtvis inte i beslutet. Vi hänvisar
            till vårt särskilda yttrande som vi har tillsammans med Socialdemokraterna
            och Miljöpartiet.
          </note>
          <note>
            (Applåder)
          </note>
          <note type="speaker">
            Anf. 152 MARIA NILSSON (L):
          </note>
          <note>
            Fru talman! Jämställdhetsmyndigheten har varit i fokus de senaste
            dagarna. Den har även varit i fokus i den här debatten. Då måste
            vi ställa oss frågan: Behöver Sverige verkligen en jämställdhetsmyndighet
            2018?
          </note>
          <note>
            I ganska raljerande ordalag har det i den offentliga debatten
            pratats om bidrag till menscertifiering av arbetsplatser, pengar
            till ett mer jämställt samtal om kärnvapen och så vidare. Är det
            verkligen där tonvikten i samtalet om jämställdhet ska ligga?
            Det är i själva verket ett fördummande av debatten.
          </note>
          <note>
            Fru talman! Vad Sverige behöver är ett fungerande arbete mot
            mäns våld mot kvinnor, hedersrelaterat våld och förtryck och våld
            i samkönade relationer. Kunskapsspridning om mäns våld mot kvinnor,
            hedersrelaterat våld och förtryck och våld i samkönade relationer
            låg inom ramen för Jämställdhetsmyndigheten.
          </note>
          <note>
            Uppdrag att bedriva arbete mot prostitution och människohandel
            för sexuella ändamål låg också inom ramen för Jämställdhetsmyndigheten.
          </note>
          <note>
            Även nationell kunskapsutveckling och strategiska övergripande
            frågor kring hedersrelaterat våld och förtryck låg inom ramen
            för Jämställdhetsmyndigheten.
          </note>
          <note>
            Det är inget arbete som kan viftas bort med begrepp som genusflum.
            Det handlar om kvinnors reella och faktiska utsatthet. Den utsattheten
            skär genom alla samhällsklasser och alla områden.
          </note>
          <note>
            Fru talman! Liberalerna har varit pådrivande i arbetet för att
            Jämställd ­ hetsmyndigheten skulle bildas. Vi vidhåller att den
            fyller en viktig funk ­ tion som statlig expertmyndighet och därmed
            behöver finnas kvar. I Libe ­ ralernas budgetalternativ fanns
            den också kvar.
          </note>
          <note>
            Liberalerna lade fram en egen budgetmotion. Liberalerna röstade
            också på sin egen budgetmotion. Liberalerna driver liberal politik,
            ingenting annat.
          </note>
          <note>
            Om myndigheten skulle avvecklas är det angeläget att de uppdrag
            som har överförts till myndigheten återförs till de myndigheter
            som tidigare hade ansvaret. Man måste också säkerställa att ingen
            kompetens eller erfarenhet går förlorad.
          </note>
          <note>
            Till skillnad från andra välkomnar jag Jessica Polfjärds och
            Sofia Damms anföranden här i dag och de besked som har lämnats.
            Jag tackar för det.
          </note>
          <note>
            Fru talman! Det finns också andra områden inom jämställdhetspolitiken.
            Att bekämpa hedersrelaterat våld och förtryck har med rätta kallats
            vår tids största jämställdhetsutmaning. Att inte kunna välja vilka
            kläder man har på sin kropp, vad man gör på sin egen fritid eller
            sin partner är den yttersta ofriheten.
          </note>
          <note>
            Vi i Liberalerna föreslog därför i vår budgetmotion att arbetet
            mot hedersrelaterat våld och förtryck skulle prioriteras genom
            en särskild satsning på en halv miljard under fyra år.
          </note>
          <note>
            Fru talman! Mycket har rört sig kring jämställdheten i den här
            debatten. Jag vill ta tillfället i akt och lyfta fram ett annat
            viktigt område som vi beskriver i vår budgetmotion.
          </note>
          <note>
            Vi har alla sett reportagen på tv om medarbetare på till exempel
            apotek som återkommande blir utsatta för påhopp, diskriminering
            och ren rasism. Detta är delvis en arbetsmiljöfråga som framför
            allt arbetsgivaren har ett ansvar för att hantera, men som vi
            alla medmänniskor har ett ansvar för att motverka.
          </note>
          <note>
            Alla oavsett bakgrund ska ha samma möjlighet att nå sin fulla
            potential utan att hållas tillbaka av fördomar eller diskriminering.
          </note>
          <note>
            Därför behövs det ett mer effektivt arbete mot diskriminering.
            Därför är verksamheten hos Diskrimineringsombudsmannen central
            för ett samhälle fritt från diskriminering. I vår budgetmotion
            betonar vi vikten av att säkerställa att DO:s verksamhet bedrivs
            rättssäkert och effektivt och att fler individer som utsätts för
            diskriminering får möjlighet till upprättelse.
          </note>
          <note>
            Fru talman! Den nuvarande diskrimineringslagen har snart funnits
            i tio år. Det finns skäl att göra en utvärdering för att undersöka
            om lagen är ändamålsenligt utformad eller om det finns skäl att
            göra förändringar för att stärka den enskildes möjligheter att
            hävda sin rätt.
          </note>
          <note>
            (Applåder)
          </note>
          <note type="speaker">
            Anf. 153 ANNIKA HIRVONEN FALK (MP) replik:
          </note>
          <note>
            Fru talman! Inledningsvis vill jag säga att jag inte för en sekund
            betvivlar vare sig Maria Nilssons eller Liberalernas engagemang
            i de här frågorna. Vi vet ju att det var er jämställdhetsminister
            som tillsatte den utredning som sedan förverkligades i och med
            Jämställdhetsmyndigheten.
          </note>
          <note>
            Det som jag ställer mig frågande inför är hur Liberalerna kom
            fram till den praxis som man nu har bildat. Under den tid som
            vi har en övergångsregering lägger varje parti fram sin egen budget.
            Sedan låter man den största konstellation en – i det här fallet
            det konservativa blocket – få sin vilja igenom, trots att det
            inte finns en regering på plats, i stället för att samlas kring
            principer för en övergångsbudget utan nya reformer – detta i ett
            läge där det får dramatiska konsekvenser på viktiga områden.
          </note>
          <note>
            En stor del av den statliga jämställdhetspolitiken slaktas nu
            utan konsekvensanalys och plan. Samma sak gäller miljöpolitiken.
            Det görs också fullständigt ansvarslösa nedskärningar på Migrationsverket
            som bara kommer att öka statens kostnader och människors lidande
            och så vidare.
          </note>
          <note>
            Min andra fråga är: Vad hörde Maria Nilsson i Jessica Polfjärds
            och Sofia Damms – nu är de inte kvar i kammaren – anförande som
            jag missade ? Någonting var det som Maria Nilsson välkomnade,
            men jag missade vad de sa som var så bra för jämställdhetspolitiken.
          </note>
          <note type="speaker">
            Anf. 154 MARIA NILSSON (L) replik:
          </note>
          <note>
            Fru talman! Tack så mycket för frågan, Annika Hirvonen Falk!
          </note>
          <note>
            Det här är mitt första replikskifte, så jag ska göra mitt bästa
            för att hantera det hedervärt.
          </note>
          <note>
            Jag är statsvetare. Jag är inte jurist. Jag må vara statsvetare,
            men jag vet fortfarande inte riktigt hur jag ska svara på frågan
            om övergångsbudgeten.
          </note>
          <note>
            En övergångsbudget är inte en neutral budget. Det är en fortsättningsbudget
            som den föregående regeringen har lagt fram. Den är ju socialdemokratisk
            och miljöpartistisk med stöd av Vänsterpartiet.
          </note>
          <note>
            Ni talar om att det skulle vara praxis att bryta mot detta. Såvitt
            jag vet står vi inför ett parlamentariskt läge som vi aldrig har
            haft tidigare. Att då bryta mot praxis är svårt eftersom vi inte
            har någon befintlig praxis.
          </note>
          <note>
            Jag kan inte ge Annika Hirvonen Falk ett bättre svar än detta.
            Jag vill understryka att liberaler driver liberal politik. Det
            var därför vi la vår egen budgetmotion. Det var därför som vi
            röstade på vår egen budgetmotion.
          </note>
          <note type="speaker">
            Anf. 155 ANNIKA HIRVONEN FALK (MP) replik:
          </note>
          <note>
            Fru talman! Maria Nilsson har ju helt rätt i att det inte finns
            någon praxis. Det finns en del formuleringar som ändå talar för
            tanken att det ska vara en övergångsbudget som inte innehåller
            några nya politiska initiativ.
          </note>
          <note>
            Naturligtvis finns det ingenting här i världen som är neutralt.
            Men resultatet av den praxis som nu är bildad är att övergångsbudgetar
            inte kommer att gå igenom. Då röstar kammaren fram en budget som
            ska hanteras av en övergångsregering som inte får avgå utan som
            tvingas genomföra en politik som är hafsigt framtagen. Oavsett
            vilket parti det är som tar fram den är en motion till riksdagen
            inte är gjord för att bli statens ekonomiska politik. Finansdepartementet
            jobbar ju i tio månader varje år med att ta fram statens ekonomiska
            politik.
          </note>
          <note>
            Min andra fråga gällde det som Jessica Polfjärd och Sofia Damm
            sa. Vad var det som var så himla bra?
          </note>
          <note type="speaker">
            Anf. 156 MARIA NILSSON (L) replik:
          </note>
          <note>
            Fru talman! Eftersom det här är ett nytt läge finns det de facto
            ingen praxis att bryta emot. Jag tror att jag ska stanna där.
          </note>
          <note>
            Jag vill ogärna prata om företrädare som inte sitter i salen.
            Jag uppfattade dock att Jessica Polfjärd och Sofia Damm var tydliga
            med att de ville att dessa uppdrag ska återgå till tidigare uppdragsgivare
            – Länsstyrelsen i Stockholm och så vidare – och att de ville lämna
            det till en regering att besluta hur det ska till. Men jag lämnar
            det till Jessica Polfjärd och Sofia Damm att ytterligare förklara
            detta. Jag kan bara stå för vad jag hörde.
          </note>
          <note type="speaker">
            Anf. 157 SERKAN KÖSE (S):
          </note>
          <note>
            Fru talman! I mitt anförande tänkte jag fokusera på de delar
            som handlar om segregation. Våra politiska motståndare verkar
            inte ta utvecklingen på allvar. De borde anta utmaningen och göra
            något åt situationen.
          </note>
          <note>
            Vi behöver en seriös analys av varför insatserna hittills har
            misslyckats med att bryta segregationen. Det behövs här en seriös
            diskussion. Det finns några problem som återkommer hela tiden.
          </note>
          <note>
            För det första handlar det om kortsiktighet. Huvuddelen av insatserna
            har skett i projektform och under en begränsad tid. Projekt kan
            vara bra när nya metoder ska testas eller utvecklas, men det är
            en misslyckad form för att lösa strukturella problem.
          </note>
          <note>
            För det andra handlar det om sena insatser. Många av samhällets
            insatser sätts in när det redan har gått snett. Ofta blir det
            dyrt och det är svårt att vända en utveckling som har pågått länge.
          </note>
          <note>
            För det tredje handlar det om bristande samverkan. Staten, kommuner
            ­ na och det civila samhället gör av och till insatser för att
            b ryta segregatio ­ nen. Tyvärr sker det sällan tillräckligt koordinerat
            och kraftfullt.
          </note>
          <note>
            Fru talman! Därför anser vi socialdemokrater att det behövs långsiktighet,
            tidiga insatser och ökad samverkan. Arbetet mot segregation har
            inte en början och ett slut efter några år. Det är ett långsiktigt
            arbete som krävs.
          </note>
          <note>
            Vi behöver mer av förebyggande insatser så tidigt som möjligt,
            redan från förskolan och framåt. Jag studerade väldigt noga Sverigedemokrater
            ­ nas kommittémotion för att förstå hur SD tänker bekämpa segregationen.
            Därför blir SD:s förslag om obligatorisk förskola enbart för tre-
            till fem ­ åringar väldigt svårbegripligt för mig. Det är ett
            förslag som de själva inte riktigt tror på. Man skriver:
          </note>
          <note>
            Förhoppningsvis ska detta kunna leda till att barn får med sig
            språket och en ökad känsla för det svenska samhället. Man ska
            inte uppleva samhället som något främmande , utan man ska få en
            relation till det när man har växt upp.
          </note>
          <note>
            Det vore intressant att veta hur SD tänker. Förhoppningsvis ska
            det bidra till att 3–5-åringar får en ökad känsla för att förstå
            majoritetssamhället och bidra till att få bort segregationen.
            Någon från SD får gärna förtydliga detta och göra mig klokare.
          </note>
          <note>
            Jag tänker på alla barn som är ett till tre år och alla sexåringar.
            Hur har Sverigedemokraterna kommit fram till att det enbart är
            tre- till femåringar som ska gå i förskola och sedan få med sig
            detta i resten av livet?
          </note>
          <note>
            Man behöver också fråga SD om segregation finns. Hur tänker de
            hantera den?
          </note>
          <note>
            Staten, kommunen, civilsamhället och näringslivet måste gå åt
            samma håll. Det är orimligt att samhällsservicen minskar i socialt
            utsatta områden samtidigt som kommunen och andra aktörer har identifierat
            större behov av samhällets närvaro.
          </note>
          <note>
            Fru talman! Mot bakgrund av detta presenterade den socialdemokratiskt
            ledda regeringen 2016 ett reformprogram för åren 2017–2025. Det
            syftade till att minska segregation och lyfta de socialt utsatta
            områdena. Det var det första i sitt slag och visar att vi tar
            problemet på största allvar.
          </note>
          <note>
            Vad innehåller då programmet? Jo, det fokuserar på fem områden:
          </note>
          <note>
            Till detta arbete har regeringen avsatt 2,2 miljarder årligen
            från 2020 till 2027 för att få ned segregationen i Sverige.
          </note>
          <note>
            Min hemkommun Botkyrka är 1 av 32 kommuner som får pengar av
            regeringen för att minska segregationen under en tioårsperiod.
            Jag vet att kommunerna är centrala aktörer i arbetet mot segregation.
            Många kommuner bedriver liksom min hemkommun redan ett aktivt
            och strategiskt arbete mot segregation och för ökad jämlikhet.
            Det handlar framför allt om olika sociala och arbetsmarknadsmässiga
            insatser som hjälper till att lyfta människor genom jobb och utbildning.
            Med ytterligare statliga resurser kan kommunerna utveckla sitt
            arbete.
          </note>
          <note>
            Fru talman! Det finns – för att använda statsminister Stefan
            Löfvens ord – ingen quick fix för att minska segregationen, utan
            detta är ett arbete som måste göras grundligt för att komma åt
            allt som bidrar till ökade klyftor i vårt samhälle.
          </note>
          <note>
            Moderaterna och Kristdemokraterna vill med hjälp av Sverigedemo
            ­ kraterna dock avveckla detta arbete och minska insatserna mot
            segrega ­ tio ­ nen i vårt land. För mig är det helt ofattbart
            att dessa partier talar om trygghet när de i sin budget tar bort
            den största riktade satsningen för att komma åt och förebygga
            framtida otrygghet och bekämpa segregation.
          </note>
          <note>
            Segregation är inte bara en budgetpost. Det handlar om människor
            och deras möjligheter att delta i samhällslivet och att bygga
            sina liv. Det handlar om barn med hela framtiden framför sig,
            men kriminella krafter väntar likt rovdjur på rätt tillfälle att
            dra barnen med sig. Detta måste vi ta på största allvar, bekämpa
            och hantera.
          </note>
          <note>
            Fru talman! Jag anser att det är oansvarigt att avveckla stödet
            till socioekonomiskt utsatta områden som är utformat för att stärka
            kommunernas långsiktiga arbete, såsom tidiga insatser för barn
            och unga, satsningar på utbildning, ökad trygghet och ökad sysselsättning
            samt insatser för att stärka demokratin och det civila samhället.
          </note>
          <note>
            Fru talman! Avslutningsvis: Vi behöver inge hopp och framtidstro
            – det sas tidigare här i talarstolen, och jag vill understryka
            det – till alla de ungdomar som växer upp i fattigdom, till dem
            som står utanför arbetsmarknaden och till dem som utestängs från
            bostäder och utbildning på grund av trångsynthet. På allvar måste
            vi bekämpa diskrimineringen och rasismen i samhället och på arbetsmarknaden.
            Jag anser därför inte att lösningen är sänkta skatter.
          </note>
          <note>
            (Applåder)
          </note>
          <note type="speaker">
            Anf. 158 ANNIKA QARLSSON (C):
          </note>
          <note>
            Fru talman! Jämställdhetsmyndigheten har blivit ett slagträ i
            debatten, som om en myndighet är det enda rätta svaret på frågan
            om man vill ha ett jämställt samhälle eller ej.
          </note>
          <note>
            Centerpartiet står inte bakom Moderaternas och Kristdemokraternas
            budgetreservation. Vi står heller inte bakom regeringens inrättande
            av Jämställdhetsmyndigheten.
          </note>
          <note>
            När regeringen 2016 beslutade att en ny jämställdhetsmyndighet
            skulle inrättas lämnade Statskontoret inför beslutet in förslag
            på hur en strategisk , tydlig och hållbar styrning, organisering
            och ansvarsfördelning kunde uppnås avseende de nationella uppdrag
            som Socialstyrelsen, Nationellt centrum för kvinnofrid, Länsstyrelsen
            i Stockholms län och Länsstyrelsen i Östergötlands län hade på
            delmålsområdet mäns våld mot kvinnor.
          </note>
          <note>
            Statskontoret bedömde att det fanns flera risker med att förändra
            organisationen och ansvarsfördelningen för de berörda myndigheternas
            uppdrag, såsom minskad produktivitet och effektivitet. Man såg
            en överhängande risk att uppbyggd kompetens skulle gå förlorad
            och att samverkansformerna skulle behöva byggas upp på nytt igen.
            I översynen fanns inget om att vinsterna med en förändring av
            ansvaret för frågorna skulle överväga riskerna. Regeringen följde
            över huvud taget inte Statskontorets analys och förslag.
          </note>
          <note>
            Det tar tid att bygga upp expertkunskap och att etablera samverkan
            och nätverk mellan myndigheter. Därför finns det starka skäl för
            en regering att ta vara på den kompetens, de samverkansformer
            och strukturer för kunskapsspridning som har byggts upp under
            de senaste 10 eller upp till 25 åren i befintliga organisationer.
            Centerpartiet instämde därför i Statskontorets slutsats.
          </note>
          <note>
            Vid införandet lyssnade regeringen inte på sin egen myndighet
            gällande vilka risker man tog. Genom att inte förankra och utforma
            förslaget brett frångick man dessutom ett arbetssätt som gagnat
            jämställdhetsfrågorna i decennier.
          </note>
          <note>
            Jag försökte via samtal i utskott och andra möten, med interpellationer
            i kammaren och artiklar få ministern att inte riva den verksamhet
            som fungerade utan i stället bygga vidare på det som redan fanns
            och komplettera med strategiskt ansvar för övriga jämställdhetsmål
            i andra redan befintliga myndigheter. Historiskt sett har kvinnorörelsen
            varit duktig på att förankra brett så att arbetet inte blir politiserat
            och försvinner vid ändrade majoriteter.
          </note>
          <note>
            Den dåvarande ansvariga ministern lyssnade tyvärr inte, justerade
            inte förslaget och förankra de inte det hela brett.
          </note>
          <note>
            Fru talman! Hur blev det då? Generaldirektören för myndigheten
            gästade oss i utskottet för ett tag sedan. Det som presenterades
            var arbete som utförts eller utförs på andra enheter, med skillnaden
            att Jämställdhetsmyndigheten tar åt sig äran för det arbete som
            andra enheter gör. Det gäller till exempel Länsstyrelsen i Stockholms
            läns arbete mot prostitution och trafficking , som har flyttats,
            genussekretariatets arbete med jämställdhet inom myndigheterna
            , som har flyttats , och Nationellt centrum för kvinnofrids arbete,
            som dock tack vare hård strid inte flyttats men decimerats.
          </note>
          <note>
            De övriga jämställdhetspolitiska målen berördes inte vid generaldirektörens
            presentation hos oss i utskottet. Där händer fortfarande ingenting.
            Var finns då mervärdet? Generaldirektören beskrev myndighetens
            arbete med att ”verksamheten kan liknas med att planet byggs medan
            vi flyger”. Ansvaret för detta kan inte läggas på myndigheten;
            det läggs såklart på ansvarig regering som har infört detta under
            sådana förutsättningar.
          </note>
          <note>
            Det handlar alltså verksamheter som enligt Statskontoret levererade
            produktivitet och effektivitet som har raserats, och inget nytt
            har tillkommit. Dessutom har myndigheten dragits med en mängd
            andra problem såsom att över 70 procent av de anställda på den
            nya myndigheten riskerar att bli sjuka av jobbet, enligt en intern
            kartläggning. Det brister i ledningen, konstaterar fackförbundet
            ST.
          </note>
          <note>
            Vi i Centerpartiet är inte nöjda med att myndigheten inrättades,
            ej heller med myndighetens ”flygtur” så här långt.
          </note>
          <note>
            Fru talman! Vad vill Centerpartiet i stället se? Tidigare fanns
            det inget sammanhållande ansvar för måluppfyllelse och uppföljning
            av de jämställdhetspolitiska målen. Det ansvaret behövde tydliggöras.
            Så långt instämde och instämmer Centerpartiet i analysen. Vi anser
            däremot att arbetet med jämställdhet ska vara integrerat i alla
            myndigheter med ett tydligt uttalat ansvar och tydliga delmål
            som kopplas till de jämställdhetspolitiska målen, formulerade
            av ansvarigt departement.
          </note>
          <note>
            Centerpartiet vill inte införa ytterligare en myndighet utan
            i stället integrera arbetet och ansvaret i redan befintliga myndigheter,
            alltså inte i den nya Jämställdhetsmyndigheten. Det ska synliggöras
            och hållas ansvar i alla delar av statens verksamheter. Stor del
            borde läggas på till exempel Arbetsmiljöverket.
          </note>
          <note>
            Fru talman! Medlingsinstitutet skulle kunna vara lämpligt som
            ansvarigt för det mål som rör ekonomisk jämställdhet. På liknande
            sätt bör ansvaret för de olika delmålen sättas in där arbete för
            delmålen pågår. Det blir då en annan tyngd hos det arbete som
            måste göras.
          </note>
          <note>
            Det arbete som regeringen försökte flytta över eller vingklippa
            genom inrättandet av den nya myndigheten vill vi återföra. Det
            handlar bland annat om Nationellt centrum för kvinnofrids viktiga
            uppdrag som kompetens- och resurscentrum för målet om våld. Detta
            arbete och ansvar anser vi ska utökas. Vi vill också gärna se
            om det är möjligt att återföra och permanenta Länsstyrelsen i
            Stockholms läns tidigare uppdrag mot prostitution och trafficking
            och att permanenta och utveckla Länsstyrelsen i Östergötlands
            läns nationella uppdrag att förebygga hedersrelaterat våld och
            förtryck. Med en sådan struktur tror vi på bättre och snabbare
            resultat för jämställdheten, trots att ingen av de ingående myndigheterna
            har jämställdhet i namnet.
          </note>
          <note>
            Fru talman! Ojämställdheten finns med genom hela livet, i hela
            samhället. Elever begränsas av traditionella könsnormer vid studie-
            och yrkesval. Makt och inflytande är ojämnt fördelade mellan könen,
            och vi har könsrelaterade skillnader i lön och karriär. Obetalt
            arbete, lägre livsinkomst och därmed pensioner, social utsatthet,
            sjukskrivningar och självmord – konsekvenserna skiljer, men gemensamt
            är att ojämställdhet kostar.
          </note>
          <note>
            För att de jämställdhetspolitiska målen ska nås behöver vi arbeta
            strukturerat med att integrera jämställdhet i alla myndigheters
            uppdrag. Jämställdhet måste bli en del av deras ordinarie arbete.
          </note>
          <note>
            Eftersom Centerpartiets budgetalternativ föll i rambeslutet och
            budgetbesluten bygger på ett sammanhållet alternativ avstår Centerpartiet
            i de beslut som gäller anslagsanvisningen, inte bara i denna del
            utan i alla utgiftsområden.
          </note>
          <note>
            (Applåder)
          </note>
          <note>
            I detta anförande instämde Martin Ådahl (C).
          </note>
          <note type="speaker">
            Anf. 159 BARBRO WESTERHOLM (L):
          </note>
          <note>
            Fru talman! Jag trodde inte att jag skulle uppleva det bakslag
            som det innebär att man lägger ned Jämställdhetsmyndigheten av
            det skälet att ak ­ tivt jämställdhetsarbete kan utföras på många
            olika ställen inom myn ­ digheter, universitet och så vidare.
            Då har man inte lärt något av historien. Det behövs en blåslampa
            på detta område – någon som ser till att arbetet bedrivs aktivt
            på de olika ställena, för det är för diskrimineringsgrunden jämställdhet
            som för de övriga: Många är inte medvetna om hur man be ­ handlar
            jämställdhetsfrågorna, som det gäller i det här fallet, alltså
            rela ­ tionerna mellan kvinnor och män.
          </note>
          <note>
            Vi har sett behovet under en tidigare vända. Jämställdhetsarbetet
            och kvinnors makt och inflytande växte fram för hundra år sedan,
            när vi fick rösträtt, fram till andra världskriget. Sedan stannade
            det av under kriget, och under 50-talet fick vi hemmafruidealet.
            Då växte det fram en vrede över att arbetet avstannade. Det var
            Grupp 8, och det var läkare och tandläkare som slöt sig samman
            i många olika grupper som sa att nu måste något göras.
          </note>
          <note>
            Det växte fram en idé, att vi måste ha lagstiftning. Jämställdhetslagen,
            som liberalerna Gabriel Romanus och Karin Ahrland var de främsta
            pådrivarna för, kom 1980. Man såg dock att för att lagen verkligen
            skulle få effekt måste man ha en central institution – Jämställdhetsombudsmannen.
            Den första var Inga-Britt Törnell, som jobbade aktivt här under
            sju år. Bland annat den tidigare så förkastliga genusforskningen
            fick en blomstringsperiod. Det var viktigt att se varför det var
            så ojämställt mellan kvinnor och män. Det var osynliga strukturer
            inom hälso- och sjukvården och alla sektorer som låg bakom.
          </note>
          <note>
            Sedan fick vi en ändring i lagstiftningen 2009. Vi fick diskrimineringslagen,
            som skulle täcka alla diskrimineringsgrunder. Men Diskrimineringsombudsmannen
            fick inte de muskler som behövdes för att tydliggöra vikten av
            att driva arbetet framåt, inte bara inom jämställdhetsområdet
            utan också för de övriga diskrimineringsgrunderna. Det är detta
            som ligger bakom behovet av att skapa en jämställdhetsmyndighet.
            Låt vara att jag var kritisk mot att en del uppgifter från Nationellt
            centrum för kvinnofrid lyftes in där, men jag var inte kritisk
            till idén.
          </note>
          <note>
            Myndigheten har nu verkat i knappt ett år. Ja, den har mött motigheter
            och svårigheter, men jag hyser ingen tvekan om att dessa kan lösas.
            Att avveckla Jämställdhetsmyndigheten, som vi behöver som blåslampa
            för att jämställdhetsarbetet ska fortskrida på alla områden och
            inom samhällets alla sektorer, tycker jag är fel.
          </note>
          <note>
            Senast i morse kom Riksrevisionens rapport, där det ytterligare
            understryks att integreringsarbetet måste stärkas. Vi har en myndighet
            som kan göra detta.
          </note>
          <note>
            (Applåder)
          </note>
          <note type="speaker">
            Anf. 160 MARIA ARNHOLM (L):
          </note>
          <note>
            Fru talman! För nästan ett år sedan på dagen samlades vi i denna
            kammare för en metoo-debatt. Vi diskuterade utifrån det faktum
            att ojämställdheten i vårt land hade blivit brutalt synlig och
            vad vi tillsammans kunde göra för att ändra på det. Det var en
            väldigt engagerad och ovanligt samstämmig debatt om att vi inte
            skulle släppa jämställdhetsfrågorna utan fortsätta att arbeta
            för ökad jämställdhet tillsammans. Detta gjorde vi också under
            året som följde.
          </note>
          <note>
            I stor enighet antog vi en ny sexualbrottslag som bygger på samtycke,
            och den 1 januari startade en ny expertmyndighet för jämställdhet.
            Där jobbar i dag ett femtiotal personer. Det är poliser, socionomer,
            journalister och åklagare – en lång rad kompetenser som är i färd
            med att bygga upp ett arbete för ökad jämställdhet. Det är en
            viktig sak.
          </note>
          <note>
            Sedan den svenska jämställdhetspolitiken, som Barbro Westerholm
            beskrev, gick in i sin andra fas och på 70-talet började arbeta
            aktivt har det funnits en ständig akilleshäl, och det har varit
            bristen på uthållighet. Tillfälliga projekt och satsningar har
            avlöst varandra. En permanent expertmyndighet kan lösa detta.
          </note>
          <note>
            Jag talar av egen erfarenhet, för jag har som statsråd i en alliansregering
            varit ansvarig för att samordna, hålla koll på och inspirera departement
            och myndigheter och trycka igenom en fråga som ingen har överst
            på dagordningen. Det spelar ingen roll vilken myndighet eller
            departement det är: Det är alltid något annat som är viktigare.
            För mig är detta, precis som Barbro sa, att förneka vad vi har
            lärt oss.
          </note>
          <note>
            Jämställdhet handlar väldigt mycket om engagemang men också om
            kunskap, forskning, metoder, uppföljning och mål. På vilket annat
            område ställer vi oss alla bakom ett antal mycket viktiga mål
            som ingen följer upp och kollar? För Liberalerna är det ett stort
            bakslag när vi ser att denna expertmyndighet hotas att kvävas
            i sin linda.
          </note>
          <note>
            Jag tycker också att det är värt att påpeka att vi har fått en
            kvittens av dem som vi representerar om att jämställdh etsfrågor
            är väldigt viktiga. I den senaste vallokalsundersökningen som
            gjordes i samband med valet i september har jämställdheten som
            en av de viktigaste frågorna klättrat med 10 procentenheter och
            är på tredje plats.
          </note>
          <note>
            Jag och Liberalerna tycker att när riksdagen nu fattar ett beslut
            som innebär att myndigheten läggs ned blir det en mycket tydlig
            signal i vårt land, utanför vårt land och till våra väljare om
            att vi sänker våra ambitioner på jämställdhetsområdet. Jag vill
            gärna betona att det som vi hittills har gjort har varit bra,
            men det har inte räckt. Det har inte samordnats, och det har inte
            funnits någon struktur.
          </note>
          <note>
            Det finns fantastiska verksamheter, och många har nämnt dem.
            Det var nämligen en viktig sak för oss i Liberalerna när myndigheten
            bildades att det nationella kompetensteamet för arbetet mot hedersrelaterat
            våld och förtryck vid Länsstyrelsen i Östergötland skulle finnas
            kvar. Vi ser stora möjligheter i att permanenta den. Vi har avsatt
            resurser till detta arbete. Det finns många andra verksamheter
            som inte står i motsatsställning till en jämställdhetsmyndighet.
            Det handlar inte om att vi behöver göra lika mycket eller mindre.
            Vi behöver göra mer, och vi behöver göra det bättre och mer strukturerat.
          </note>
          <note>
            Liberalerna kommer att arbeta vidare för att det djupt olyckliga
            riksdagsbeslutet om att lägga ned Jämställdhetsmyndigheten ska
            ändras.
          </note>
          <note>
            (Applåder)
          </note>
          <note>
            I detta anförande instämde Annika Hirvonen Falk (MP).
          </note>
          <note type="speaker">
            Anf. 161 ELLEN JUNTTI (M):
          </note>
          <note>
            Fru talman! Jag är så trött. Vad är jag trött på? Jag är inte
            trött för att jag har sovit dåligt, utan jag är faktiskt trött
            på att lyssna på Vänsterpartiet, på Miljöpartiet och på Socialdemokraterna.
            De framställer hela tiden sig själva som de goda och som de som
            står för jämställdhet. Och de som är jätteelaka det är tydligen
            vi moderater. Som har framkommit i denna debatt är det ungefär
            som att vi vill lägga ned all jämställdhetspolitik över huvud
            taget. Det är naturligtvis helt fel.
          </note>
          <note>
            Jag kan som exempel ta brott mot kvinnor. Vi satsar alltså 2
            miljarder kronor mer nästa år på rättsväsendet, och det mesta
            går till polisen. Varför? Jo, det gör det därför att våldtäktsutredningar
            läggs på hög. Det är inte jämställt att våldtäktsoffer får vänta
            på att våldtäkterna ska utredas. Det går så lång tid att bevisning
            försvinner, och man får skriva av utredningar.
          </note>
          <note>
            Innan jag kom in i riksdagen jobbade jag 30 år som polis i Göteborg.
            Jag har utrett grova kvinnofridskränkningar, och jag har utrett
            brott mot barn. Där var det väldigt många invandrarkvinnor som
            blev misshandlade och utsatta för grov kvinnofridskränkning i
            sina hem. Det sorgliga var att vissa hade varit i Sverige i 10–20
            år, men de kunde inte svenska. Det är en riktig kvinnofälla att
            inte kunna svenska. Vi har förslag om att man ska lära sig svenska
            snabbare.
          </note>
          <note>
            Utöver detta vill vi när det gäller rättsväsendet öka straffen
            för våldtäkter när det gäller normalgraden och för grova kvinnofridskränkningar.
            Vi vill att man ska använda kontaktförbud med fotboja oftare.
            Det ville till exempel inte Vänsterpartiet när vi tog beslut förra
            mandatperioden. De tyckte mer synd om gärningsmannen, och detta
            skulle inskränka på hans frihet. Vi vill kriminalisera moralpoliser,
            vi vill ha specialutbildade poliser när det gäller hedersbrott
            och när det gäller våld mot kvinnor. Vi vill ta bort mängdrabatten.
            Om någon begår tre våldtäkter blir det fullt straff för den första.
            Sedan får man rabatt redan vid den andra, och vid den tredje är
            det nästan gratis. Det tycker vi är helt galet. Vi vill att man
            ska ha fullt straff för de tre grövsta brotten.
          </note>
          <note>
            Sedan har sexualbrotten ökat väldigt mycket. Det har också framkommit
            i olika utredningar att det är väldigt många utländska män som
            gör sig skyldiga till sexualbrott. Vi vill att fler av dem ska
            utvisas.
          </note>
          <note>
            Jag observerar också att man lite hånfullt talar om RUT-avdraget,
            ungefär som att det är bara de rika som använder sig av det. Men
            vilka är det som får dessa RUT-jobb? Jo, det är ofta invandrarkvinnor
            som inte har utbildning och som inte kan språket. Det är deras
            chans att komma ut i arbetslivet, tjäna egna pengar och lära sig
            svenska. Då har de mycket större chans att lämna ett våldsamt
            hem där de blir slagna. Det är jämställdhetspolitik på riktigt.
            Så tala inte föraktfullt om RUT-avdrag! Det är verkligen de som
            behöver jobben som får dessa jobb, och det är jämställdhet på
            riktigt.
          </note>
          <note>
            (Applåder)
          </note>
          <note>
            I detta anförande instämde Anders Hansson (M).
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 december.)
          </note>
          <note>
            § 15 Kommunikationer
          </note>
          <note>
            Trafikutskottets betänkande 2018/19:TU1
          </note>
          <note>
            Utgiftsområde 22 Kommunikationer (prop. 2018/19:1 delvis)
          </note>
          <note>
            föredrogs.
          </note>
          <note type="speaker">
            Anf. 162 JENS HOLM (V):
          </note>
          <note>
            Fru talman! Vi debatterar nu utgiftsområde 22 Kommunikationer
            i förslaget till statsbudget. Detta är ett viktigt utgiftsområde
            med utgifter på närmare 60 miljarder kronor. Det handlar om viktiga
            satsningar för att kommunikationerna i vårt land ska fungera.
            Inte minst handlar det om investeringar i en hållbar transportsektor
            som ska göra att vi når våra klimatmål, i synnerhet målet om att
            minska utsläppen från transportsektorn med minst 70 procent till
            2030. I dagsläget ligger vi långt från detta mål. Trafikverket
            bedömer att vi behöver minska våra utsläpp med 8 procent årligen
            för att nå målet. I dagsläget minskar vi utsläppen med blott 2
            procent.
          </note>
          <note>
            Detta är ett viktigt mål, eftersom transporterna står för ungefär
            en tredjedel av Sveriges totala utsläpp. Det är viktigt, eftersom
            världens klimatexperter återigen har konstaterat att det är mycket
            bråttom att minska utsläppen om vi ska hålla ökningen av den globala
            uppvärmningen under 1,5 grader Celsius. Vi måste minska utsläppen
            för våra barns och barnbarns skull.
          </note>
          <note>
            Men det är fullt möjligt att nå våra klimatmål på transportområdet.
            Inom detta utgiftsområde handlar det till exempel om att göra
            kollektivtrafiken billigare och bättre och om att flytta över
            godstransporter från väg till järnväg och sjöfart. Vi behöver
            också öka antalet persontransporter på järnvägen. Vi behöver investera
            mer i både ny järnväg och underhåll av befintlig. Vi behöver bygga
            höghastighetsbanor och knyta ihop våra svenska järnvägslinjer
            med de europeiska. Vi behöver ge SJ nya ägardirektiv, där de uppdras
            att köra nattåg till kontinenten och ombesörja utlandsbiljetter.
            Ett ensidigt vinstfokus behöver också ersättas med fokus att köra
            mer tåg till rimliga biljettpriser. Marknadsexperimentet i järnvägsunderhållet
            måste få ett slut. Målet ska vara att få en järnväg av schweizisk
            klass avseende punktlighet, service och turtäthet. Detta kommer
            förstås att kosta. Men det går att finansiera, bland annat genom
            en höjd flygskatt och avgift på långa lastbilstransporter.
          </note>
          <note>
            Vi behöver också se cykling som ett transportslag, där cykelinfrastruktur
            byggs ut i sammanhängande nät. Det behövs fler cykelparkeringar
            och lånecykelsystem, och cykeln ska kunna tas med på tåget.
          </note>
          <note>
            Vår personbilsflotta behöver elektrifieras. Därför vill vi i
            Vänsterpartiet ha ett försäljningsförbud mot nya personbilar som
            drivs på fossila drivmedel. Överlag måste bilnormen brytas.
          </note>
          <note>
            Vänsterpartiet vill inte att det byggs nya dyra motorvägar som
            ökar bilismen och utsläppen. Våra städer måste planeras för gång-,
            cykel- kollektivtrafik, inte utifrån bilens behov. Biobränsle
            kommer att behövas främst för de tunga transporterna. Men även
            här kommer elektrifiering att vara nödvändig. Mer investeringar
            behöver också göras för att skapa en hållbar sjöfart med hållbarare
            drivmedel.
          </note>
          <note>
            Detta är bara några exempel på frågor som sorterar under det
            utgiftsområde som vi nu debatterar.
          </note>
          <note>
            Det budgetförslag som har lagts fram av övergångsregeringen lever
            inte fullt ut upp till de reformer som vi i Vänsterpartiet anser
            vara nöd ­ vändiga. Vi i Vänsterpartiet står dock bakom övergångsregeringens
            budget som det enda rimliga i den nu rådande situationen, där
            en övergångsreger ­ ing styr fram till dess att vi har en ny regering
            på plats.
          </note>
          <note>
            Det som nu har skett är dock att Moderaternas och Kristdemokraternas
            hastigt ihopskissade budgetreservation i förra veckan röstades
            igenom med stöd av Sverigedemokraterna. Det handlar om ett hafsverk
            på 28 sidor, vilket kan jämföras med övergångsregeringens budget
            på ca 3 800 sidor om vi räknar med alla bilagor. På grund av sitt
            politiska innehåll har Moderaternas, Kristdemokraternas och Sverigedemokraternas
            budgetreservation med rätta utnämnts till en katastrofbudget.
          </note>
          <note>
            Moderaterna, KD och SD sänker skatter f ör redan välbärgade med
            20 miljarder kronor. Detta finansieras med drakoniska nedskärningar
            på arbetslösa, biologisk mångfald, klimatinvesteringar, solceller
            och elektriska fordon, indraget stöd för byggnation av klimatsmarta
            hyresrätter, höjda kostnader för barn som vill gå i kulturskolan,
            indragen fri entré på våra museer och – som vi hörde i den tidigare
            debatten – en nedläggning av Jämställdhetsmyndigheten. Ja, det
            här är bara några exempel på konsekvenserna av den här budgetreservationen.
            M, KD och SD! Varför ska skattesänkningar för de rikaste finansieras
            med neddragningar på barn, arbetslösa och klimatomställningen?
          </note>
          <note>
            Mer specifikt för vårt område handl ar det om nedskärningar med
            489 miljoner kronor. Det handlar om neddragningar på kollektivtrafik
            på landsbygden, försämrat vägunderhåll på Gotland och mindre pengar
            till Trafikverket och Transportstyrelsen. På vårt utgiftsområde
            hittar vi också referensen till den av M, KD och SD avskaffade
            flygskatten. Moderaterna, Kristdemokraterna och Sverigedemokraterna!
            Vilken planet lever ni på? Att mitt under brinnande klimatkris
            avskaffa flygskatten utan andra alternativ är som att hälla bensin
            på elden. Varför gör ni så?
          </note>
          <note>
            Den kraftigaste försämringen på det här utgiftsområdet är dock
            att M, KD och SD stoppar den mycket uppskattade satsningen på
            gratis kollektivtrafik för barn och unga under sommarlovet. Jag
            har själv träffat på mängder av ungdomar som stolt har viftat
            med sitt SL-kort – kollektivtrafikkortet heter så här i Stockholm
            – för att sedan kliva på pendeltåget till badplatsen med vännerna
            eller ta bussen till fotbollsträningen. Att kunna röra sig fritt
            i kollektivtrafiken tycker jag ytterst är en demokrati- och rättvisefråga.
            Plånbokens storlek ska inte avgöra om du ska kunna följa med kompisarna
            och bada eller åka på träning.
          </note>
          <note>
            Ett ökat kollektivtrafikresande är också en miljöfråga. Ju mer
            vi vänjer våra barn vid att resa kollektivt, desto mer kommer
            de att göra det i framtiden. Utsläpp sparas också när ungdomarna
            kan resa själva i kollektivtrafiken i stället för att bli skjutsade
            och hämtade av bilkörande föräldrar. Jessica Rosencrantz, Magnus
            Jacobsson och Jimmy Ståhl – Moderaterna, Kristdemokraterna och
            Sverigedemokraterna! Varför ska inte alla unga ha samma möjlighet
            att resa i kollektivtrafiken? Varför försämrar ni för miljön?
            Varför gör ni sommarbadet till en klassfråga?
          </note>
          <note>
            Det finns ytterligare en viktig kommentar till den budget som
            nu håller på att röstas igenom, och det gäller formen för hur
            Moderaterna, Kristdemokraterna och Sverigedemokraterna nu agerar.
            Det hela skulle kunna liknas vid en fotbollsmatch: Vi har två
            lag, och matchen ska börja klockan tre på eftermiddagen. Plötsligt
            dyker det ena laget upp en kvart tidigt, springer ut på planen
            och sparkar in ett an tal mål. Precis så är det med M ‑ KD-SD-budgetreservationen.
            Vi har ju vissa spelregler, alltså principer för framtagandet
            av övergångsbudgeten, som våra sju partier är överens om. Så fort
            de kan väljer dock M, KD och SD att bryta mot de här spelreglerna.
          </note>
          <note>
            M och KD har lämnat en gemensam budgetreservation som är full
            med ny politik – i strid med den överenskommelse vi har mellan
            partierna. De springer med andra ord ut på fotbollsplanen en kvart
            tidigt och börjar matchen utan motspelare. Det andra laget, det
            vill säga den rödgröna majoriteten, får inte ens underkänna det
            här fuskspelet. Stefan Löfven och hans regering får inte ens avgå.
            Moderaterna, Kristdemokraterna och Sverigedemokraterna tycker
            att övergångsregeringen ska administrera deras nedskärningsbudget.
            Jessica Rosencrantz, Magnus Jacobsson och Jimmy Ståhl! Vad är
            fair play i detta?
          </note>
          <note>
            Jag vänder mig särskilt till dig, Jessica Rosencrantz, och Moderaterna.
            Ni moderater är ju valets stora förlorare. Ni tappade 170 000
            röster. Ni är det mindre blocket. Ni är inkapabla att bilda regering.
            Ändå vill ni tvinga Stefan Löfven att sänka skatten för de allra
            rikaste, sparka på sjuka och arbetslösa, avskaffa flygskatten,
            ta bort gratis kollektivtrafik, halvera klimatinvesteringarna
            och stänga Jämställdhetsmyndigheten över en natt. Är det så man
            är den vuxne i rummet, Jessica Rosencrantz? Svara gärna på det.
          </note>
          <note>
            Fru talman! Jag ska avsluta mitt anförande. Det rimliga hade
            förstås varit att invänta en ny regering. Då kunde de politiska
            partierna lägga fram sin ekonomiska politik som antingen regeringsbildare,
            förhandlingspart eller opposition. Jag beklagar djupt att utskottet
            nu föreslår att flera viktiga anslag ska minskas i förhållande
            till övergångsregeringens förslag. Detta innebär en lägre ambitionsnivå
            för vårt utgiftsområde och att det blir svårare att nå våra viktiga
            målsättningar. Det gäller inte minst möjligheten att nå sektorsmålet
            om att minska växthusgasutsläppen med minst 70 procent till 2030.
          </note>
          <note>
            Jag beklagar att Sverige nu får en budget som är helt och hållet
            oansvarig till både form och innehåll. Av det skälet deltar Vänsterpartiet
            inte i beslutet om det här utgiftsområdet. Jag hänvisar till vårt
            särskilda yttrande, som vi har tillsammans med Socialdemokraterna
            och Miljöpartiet, och jag yrkar avslag på Centerpartiets reservation
            i betänkandet.
          </note>
          <note>
            (Applåder)
          </note>
          <note type="speaker">
            Anf. 163 JESSICA ROSENCRANTZ (M) replik:
          </note>
          <note>
            Fru talman! Tack, Jens Holm, för det jag kanske inte ska kalla
            frågor utan möjligen attacker! Det var väldigt höga toner här
            från Jens Holm – och en del krokodiltårar, får jag väl också säga.
            Jag finner ändå anledning att gå upp och bemöta en del av dem.
          </note>
          <note>
            Till att börja med kan jag ju konstatera att det är ganska märkligt
            att säga att det görs neddragningar på Trafikverket och Transportstyrelsen
            när Jens Holm förhoppningsvis är medveten om att detta är en följd
            av att man i budgetpropositionen har förlängt en del insatser
            som annars inte skulle ha förlängts under 2019. Vi gör helt enkelt
            de justeringarna i enlighet med de principer som har legat bakom
            övergångsbudgeten.
          </note>
          <note>
            Det andra jag vill ta upp är avgiftsfri kollektivtrafik för unga
            under sommaren. Vi tycker inte att det är ett träffsäkert sätt
            att hjälpa familjer med låga inkomster. Vad vi däremot gör är
            till exempel att vi återinför fritidspengen till hushåll med ekonomiskt
            bistånd, för att säkerställa att de barnen får ta del av extra
            bidrag för att kunna få samma möjligheter som andra barn. Det
            rör sig alltså om mer specifika och träffsäkra insatser. Vi sänker
            även skatten på arbete, vilket jag är stolt över, för att fler
            människor – och absolut inte bara höginkomsttagare, som Jens Holm
            låter antyda – ska kunna tjäna pengar på att arbeta och få mer
            ekonomisk frihet.
          </note>
          <note>
            Vad gäller kollektivtrafik för unga ska jag också säga att vi
            ger landstingen 1,5 miljarder i statsbidrag. Det är därför upp
            till varje landsting som så vill att fortsätta att prioritera
            den här reformen, om det är den avgiftsfria kollektivtrafiken
            man vill fortsätta med. Det är alltså 1,5 miljarder i allmänna
            bidrag till landstingen, och det finns alla möjligheter att fortsätta
            den satsningen.
          </note>
          <note type="speaker">
            Anf. 164 JENS HOLM (V) replik:
          </note>
          <note>
            Fru talman! Tack för de kommentarerna, Jessica Rosencrantz! Det
            är obestridligt att era skattesänkningar främst gynnar höginkomsttagare;
            det så kallade jobbskatteavdraget har ju den effekten att ju mer
            pengar du tjänar, desto större avdrag får du göra och desto mer
            pengar får du kvar i plånboken. Det är också så att de som inte
            har ett jobb – de som är sjuka eller arbetslösa – är de verkligt
            stora förlorarna. De får nämligen inga pengar alls kvar i plånboken
            med er politik, utan de får bara försämringar.
          </note>
          <note>
            Jag tycker att gratis kollektivtrafik för barn och unga var en
            fantastisk reform som band ihop det röda, det vill säga rättvisa,
            med det gröna, det vill säga miljö- och klimatomställningen. Det
            är så många ungdomar som har vittnat om att det har varit en frihetsreform
            för dem. Jag tänker till exempel på Iman Amiri, som är 15 år och
            kommer från Flemingsberg. Hon sa så här till tidningen Mitt i
            om hur reformen fungerade för henne: ”Det betyder jättemycket.
            Man kan åka ut med sina vänner, åka och bada om det är varmt,
            till stan, åka och bowla. Det är bra också för dem som sommarjobbar.”
          </note>
          <note>
            Iman Amiri bor i Flemingsberg, som ligger i Stockholms län. Jag
            konstaterar att det var moderatledningen där som var med och införde
            denna gratis kollektivtrafik för barn och unga, som finansierades
            med pengar från regeringen.
          </note>
          <note>
            Jag måste fråga: Varför ska ni försvåra för Iman och andra ungdomar
            att röra sig fritt i Stockholmsregionen och alla andra regioner
            i Sverige bara för att ni ska spara 350 miljoner kronor?
          </note>
          <note type="speaker">
            Anf. 165 JESSICA ROSENCRANTZ (M) replik:
          </note>
          <note>
            Fru talman! Med risk för att upprepa mig finns det även fortsättningsvis
            alla möjligheter för landstingen runt om i Sverige att erbjuda
            avgiftsfri kollektivtrafik för unga under sommaren, eftersom vi
            ger stora generella bidrag till landstingen på 1,5 miljarder.
            Det finns alltså alla möjligheter för Jens Holm att ta upp denna
            fråga med sina partikamrater eller exempelvis Miljöpartiet, som
            är med och styr här i Stockholms län, och rikta frågan till dem
            om de anser att det är en prioriterad åtgärd just i Stockholms
            län.
          </note>
          <note>
            Men vad vi också gör, som jag sa och som jag tycker är mer träffsäker
            politik, är att rikta in våra resurser på de mest utsatta – på
            familjer med barn, med låga inkomster eller med ekonomiskt bistånd.
            Till exempel återinför vi nu en fritidspeng och utökar den till
            att omfatta sommarlovsaktiviteter. Det tycker jag är träffsäker
            politik på riktigt.
          </note>
          <note type="speaker">
            Anf. 166 JENS HOLM (V) replik:
          </note>
          <note>
            Fru talman! Jag konstaterar att om ma n sänker skatter med ungefär
            20 miljarder kronor, som Moderaterna, KD och Sverigedemokraterna
            gör med denna budget, är det tyvärr mycket som man inte har råd
            med. Det blir drakoniska neddragningar på miljöbudgeten – den
            debatten hörde vi i går. Det blir också stora neddragningar för
            arbetslösa.
          </note>
          <note>
            Som vi kan konstatera på detta utgiftsområde har ni inte ens
            råd att finansiera gratis kollektivtrafik för våra barn och unga
            under sommaren. Detta är en fantastisk frihetsreform som gör att
            ungdomar kan röra sig mycket friare och vara oberoende av föräldrar
            som annars måste skjutsa och hämta. Dessutom grundlägger vi ett
            beteende där man får en relation och en vana att resa kollektivt,
            vilket är någonting som man förhoppningsvis har med sig när man
            blir vuxen. Det är alltså även en stor miljöreform som ni nu tyvärr
            slaktar med er budgetreservation. Det beklagar jag.
          </note>
          <note type="speaker">
            Anf. 167 ANNA-CAREN SÄTHERBERG (S):
          </note>
          <note>
            Fru talman! I dag ska vi debattera trafikutskottets betänkande
            1.
          </note>
          <note>
            Ni vet att den budgetproposition som lämnades till riksdagen
            den 15 november beslutades av övergångsregeringen. Vi tog fram
            särskilda principer tillsammans med sju av riksdagens åtta partier.
            Vi socialdemokrater har tagit ansvar och fortsätter att ta ansvar
            för denna administrativt korrekta budget i väntan på den budget
            med reformer som kommer att läggas fram när Sverige får en ny
            handlingskraftig regering.
          </note>
          <note>
            Jag trodde att andra partier skulle ta samma ansvar, men efter
            att riksdagen ställt sig bakom andra utgiftsramar än dem som övergångsreger
            ­ ingen föreslagit avstår vi från ställningstagande när det gäller
            anslagsfördelningen inom utgiftsområde 22 och lämnar i stället
            ett särskilt yttrande i betänkandet.
          </note>
          <note>
            Fru talman! Människor ska kunna leva och arbeta i hela vårt land.
            Att vi kan transportera rikedomar som finns runt om i landet är
            en förutsättning för att svensk ekonomi ska fungera, och att man
            ska kunna ta sig tryggt, säkert och i tid till jobbet eller till
            skolan är lika viktigt.
          </note>
          <note>
            Därför gjorde vi under den förra mandatperioden, utöver den infrastrukturplan
            som då gällde, extrasatsningar på järnvägs- och vägunderhåll.
          </note>
          <note>
            Därför satsade vi så att nattågen nu går till Jämtland varje
            natt. Fru talman och alla andra: Ni är hjärtligt välkomna!
          </note>
          <note>
            Därför satsades miljarder på bredbandsutbyggnad. Det sattes också
            ett nytt mål om att hela landet ska ha tillgång till bredband.
            Vi vet att tillgång till detta är lika viktigt som el och vatten
            för våra företag, för vår sjukvård, för vår skola och för dig
            och mig, vare sig vi bor i glesbygd eller i storstad.
          </note>
          <note>
            Därför införde vi en tonnageskatt för en konkurrenskraftig och
            hållbar sjöfart, och nu kan vi äntligen se en ökning av inflaggningen.
          </note>
          <note>
            Därför satsade vi på sjysta villkor inom transportbranschen.
            Vi införde en sanktionsavgift för de åkeriföretag som bryter mot
            cabotagereglerna samt högre böter för brott mot kör- och vilotider.
            Vi har gjort det möjligt för polisen att låsa fast hjul på lastbilar
            – det som kallas klampning – och att beslagta fordonsnycklar och
            registreringsskylt för att hindra fortsatt färd om inte sanktionsavgiften
            betalas eller om lastbilen är i trafikodugligt skick.
          </note>
          <note>
            Nu har vår infrastrukturminister Tomas Eneroth tillsammans med
            transportministrarna i EU enats om ytterligare skärpningar. Det
            handlar om att lastbilar måste stanna utanför Sverige i minst
            fem dagar innan de kan köra nya cabotagetransporter i Sverige.
            Det handlar om nya smarta färdskrivare som kommer att introduceras
            för att säkerställa effektivare kontroller. Enligt de nya reglerna
            får man inte ta veckovila i fordonet, och dessutom tas undantaget
            för kombinerade transporter bort. Allt detta är viktigt på riktigt
            för att skapa ordning och reda och konkurrenskraft i transportbranschen.
          </note>
          <note>
            Därför har vi också satsat på trafiksäkerhet och fattat beslut
            om till exempel automatiserade nykterhetskontroller – det vi kallar
            alkobommar – som kommer att införas i hamnar för att minska rattfylleriet
            i trafiken.
          </note>
          <note>
            Vidare har vi infört vinterdäckskrav på lastbilarnas samtliga
            hjul när vinterväglag råder. Detta gäller både svenska och utländska
            ekipage som kör på svenska vägar.
          </note>
          <note>
            Vi har infört förbud mot att prata eller surfa med mobilen i
            handen när man kör bil. Vi har under dessa fyra år också satsat
            på många fler områden.
          </note>
          <note>
            Fru talman! Vi har en stor utmaning, och den brådskar. Det gäller
            vårt klimat.
          </note>
          <note>
            Transportsektorn står för en tredjedel av Sveriges utsläpp, som
            vi i denna riksdag har beslutat ska minska med 70 procent till
            2030. Det krävs handlingskraftiga reformer för att Sverige ska
            bli ett av världens första fossilfria välfärdsländer.
          </note>
          <note>
            Det har hänt positiva saker runt om i landet, inte minst tack
            vare reger ­ ingens införande av stadsmiljöavtalen och Klimatklivet,
            som innebär en storsatsning på kollektivtrafik, cykel och laddstolpar.
          </note>
          <note>
            Förra gången vi hade ett klimatinvesteringsprogram, alltså innan
            den borgerliga regeringen tog över 2006 och lade ned det, investerade
            vi i Jämtland i laddinfrastruktur. Det fortsatte vi sedan med,
            och det blev den längsta väg som hade laddinfrastruktur. Den heter
            Green Highway och går mellan Sundsvall och Trondheim.
          </note>
          <note>
            Fru talman! Det är verkligen smart politik att stödja kommunernas
            initiativ.
          </note>
          <note>
            För att ställa om Sverige har regeringen lyssnat och gjort stora
            strukturella satsningar som riktar sig både mot industrin och
            mot transportsektorn. Bränslebytet är ett viktigt styrmedel som
            handlar om att successivt byta ut bensin och diesel i tanken mot
            hållbara bränslen, exempelvis biodrivmedel. Jag kan även peka
            på testet med elväg i Sandviken eller Autopiloten i Kista, med
            helautomatiserade och elektrifierade minibussar i allmän trafik.
          </note>
          <note>
            Vi ser flaggskeppet Viking Grace, som trafikerar Åbo, Åland och
            Stockholm och drivs av både LNG och vindkraft. I Öresund har man
            precis invigt världens första batteridrivna färjelinje i internationell
            trafik.
          </note>
          <note>
            Vi har också fattat ett stort, härligt och viktigt beslut, nämligen
            att infrastrukturplanen för 2018–2029 innehåller 100 000 miljoner
            kronor mer än den borgerliga regeringen mäktade med.
          </note>
          <note>
            Det är klart – det krävdes faktiskt en hel del. Vi har gått från
            att ta över det underskott på 60 miljarder som den borgerliga
            regeringen lämnat efter sig efter att man lånat pengar till skattesänkningar
            till att nu ha utrymme för att göra såväl reformer som infrastruktursatsningar.
          </note>
          <note>
            Men efter fyra år med en socialdemokratisk och miljöpartistisk
            reger ­ ing har Sverige fram till precis nu – för Moderaternas
            och Kristdemokraternas budget, med stöd av Sverigedemokraterna,
            har ju ännu inte börjat verka – ordning och reda på statens finanser.
            Vi har den lägsta statsskulden sedan 70-talet. Vi har haft den
            högsta sysselsättningen i EU. Vi har haft en hög takt i bostadsbyggandet,
            en ökande export och ett skolresultat som äntligen vänt uppåt.
            Det är 100 000 fler som är anställda i välfärden och 300 000 fler
            som går till jobbet.
          </note>
          <note>
            Det finns nu ett stort överskott att investera i reformer för
            att bygga hela Sverige starkare.
          </note>
          <note>
            För oss socialdemokrater är utgångspunkten att det vi gör ska
            vi göra för att knyta ihop landet från Abisko till Österlen genom
            att bygga Norrbotniabanan och bygga fler spår mellan flackar på
            Arlöv. Vi vill göra satsningar som stärker vår konkurrensförmåga
            med tydliga näringspolitiska prioriteringar, men framför allt
            vill vi att vi ska klara den utmaning som vi signerat genom Parisavtalet.
          </note>
          <note>
            Fru talman! Döm om min förvåning när Moderaterna och Kristdemokraterna
            tillsammans med Sverigedemokraterna förra onsdagen röstade igenom
            en budget som tydligt visar att man har lägre ambitioner på infrastrukturområdet
            än övergångsregeringens administrativt korrekta budget som inte
            får innehålla reformer. Man väljer att prioritera bort pengar
            till gratis kollektivtrafik för unga. Det har varit en väldigt
            uppskattad reform. När de gula västarna i Frankrike sätter fingret
            på att klimatpolitiken måste upplevas som rättvis av alla grupper,
            då väljer Moderaterna och Kristdemokraterna tillsammans med Sverigedemokraterna
            att dra in på just den reform som både gynnar låginkomsttagare
            och styr mot ett mer klimatsmart resande.
          </note>
          <note>
            Återigen går Moderaternas och Kristdemokraternas tillsammans
            med Sverigedemokraternas skattesänkningar före det som bygger
            ett starkt, hållbart och framtidsinriktat Sverige där vi håller
            ihop. När man nu har lagt nya reformer för en massa miljarder
            finns det inget att återfinna i trafikutskottets betänkande. Man
            prioriterar i år att till och med sänka anslaget till utgiftsområde
            22 med totalt 489 miljoner. Låt det sjunka in!
          </note>
          <note>
            Jag vill passa på att önska fru talmannen och övriga ledamöter
            i trafikutskottet en riktigt god jul.
          </note>
          <note>
            (Applåder)
          </note>
          <note>
            I detta anförande instämde Denis Begic, Johan Büser, Elin Gustafsson
            och Jasenko Omanovic (alla S).
          </note>
          <note type="speaker">
            Anf. 168 ANDERS ÅKESSON (C) replik:
          </note>
          <note>
            Fru talman! Tack för anförandet, Anna-Caren Sätherberg! Det var
            lite av ett testamente över det, tycker jag, med allt förträffligt
            som har hänt.
          </note>
          <note>
            Först Anna Johansson, sedan avlöst av Tomas Eneroth, beredde
            och tog fram en infrastrukturproposition som vi fattade beslut
            om här i riksdagen. Det blev direktiv från regeringen. Propositionen
            remissbehandlades och beslutades av regeringen Löfven-Löwin i
            juni i år.
          </note>
          <note>
            Liksom motsvarande beslut två gånger tidigare fattade av alliansreger
            ­ ingen ökade omslutningen med drygt 100 miljarder, så det var
            inget exklusivt för den här planen, vill jag säga, fru talman.
            Dock är en effekt som påpekats av självaste Trafikverket av det
            nationella beslut som fast ­ ställdes av regeringen i juni i år
            – Trafikverket är ju expertmyndigheten – att det kommer att bli
            utomordentligt svårt att vidmakthålla standarden på vägar av klass
            5 och 6. Vägar av klass 5 och 6 är den mest finmaskiga och lågtrafikerade
            delen av det statliga vägnätet. Sådana finns det väldigt många
            av i Sätherbergs valkrets Jämtland, kan jag tala om för fru talman
            ­ nen.
          </note>
          <note>
            Då blir min fråga till Anna-Caren Sätherberg: På vilket sätt
            mötte övergångsregeringen de krav som framställts av vägupproret
            med flera liknande rörelser, apropå gula västar? På vilket sätt
            möttes de mycket berättigade kraven från Jämtland och andra delar
            av landet på en bättre vägstandard för att upprätthålla vardagen
            i ledamotens hemlän?
          </note>
          <note type="speaker">
            Anf. 169 ANNA-CAREN SÄTHERBERG (S) replik:
          </note>
          <note>
            Fru talman! Tack för frågan, Anders Åkesson, en mycket viktig
            fråga! Jag bor verkligen vid vägnäten 5 och 6. Jag bor där potthålen
            är stora och där underhåll behövs mer än någonsin.
          </note>
          <note>
            Du frågar hur vi socialdemokrater mötte detta. Vi gick faktiskt
            till val på att satsa 500 miljoner mer på landsbygdens vägar från
            och med i år, om vi hade kunnat göra det – en övergångsregering
            kan ju inte lägga fram reformer – fram tills infrastrukturplanens
            period är slut. Vi mötte verkligen upp detta som socialdemokrater,
            Anders Åkesson.
          </note>
          <note>
            Ett intresse som jag tror att du och jag verkligen delar är landsbygdens
            vägar, framkomligheten och att Sverige ska hålla ihop.
          </note>
          <note type="speaker">
            Anf. 170 ANDERS ÅKESSON (C) replik:
          </note>
          <note>
            Fru talman! Men, Anna-Caren Sätherberg, jag känner till potthålen
            både i Jämtland och i Småland. I Jämtland sticker ju till och
            med stubbar upp ur vägen.
          </note>
          <note>
            Ni gick till val på 500 miljoner kronor extra. För någon minut
            sedan, Anna-Caren Sätherberg, berömde ni er för den enorma satsningen
            omslutande 7 000 miljoner kronor i den senaste nationella planen.
            När ni hade den reala möjligheten, inte i en budget, att fatta
            ett beslut kring en nationell transportplan blev det inte mer
            utan mindre pengar till det finmaskiga vägnätet med stora problem,
            uppmärksammade av Trafikverket. Varför gjorde ni ingenting när
            ni satt på 7 000 miljoner kronor medan ni nu lovar att göra någonting
            med låtsaspengar, 500 miljoner kronor? Svara på frågan!
          </note>
          <note type="speaker">
            Anf. 171 ANNA-CAREN SÄTHERBERG (S) replik:
          </note>
          <note>
            Fru talman! Tack, Anders Åkesson, igen!
          </note>
          <note>
            Varför gjorde vi ingenting? Jag tror att både du och jag vet
            att det finns en stor underhållsskuld i Sverige totalt. Den har
            funnits väldigt länge. Jag tänker inte skylla på en borgerlig
            regering. Jag tycker att vi alla i den här kammaren får ta på
            oss den skulden.
          </note>
          <note>
            Vi vet också att järnvägsunderhållet behöver uppgraderas rejält,
            och det är en stor satsning. Vi lade till de 500 miljonerna till
            landsbygdens vägar därför att vi ser det som oerhört viktigt att
            hela infrastrukturen ska fungera. Jag tror att både du och jag
            och alla andra här skulle önska att det fanns mer pengar till
            infrastruktur än vad vi ser i infrastrukturplanen.
          </note>
          <note type="speaker">
            Anf. 172 JESSICA ROSENCRANTZ (M) replik:
          </note>
          <note>
            Fru talman! Tack, Anna-Caren, för anförandet!
          </note>
          <note>
            Jag måste dock säga att jag häpnar lite när jag hör detta brandtal
            för att värna svensk landsbygd. När man tittar lite närmare på
            den politik som den rödgröna regeringen har fört på transportområdet
            de gångna fyra åren kan man ganska snabbt konstatera att kraftigt
            höjda bränsleskatter och en na ­ tionell flygskatt snarare är
            saker som har försvårat för människor och före ­ tag på svensk
            landsbygd.
          </note>
          <note>
            Alliansregeringen lämnade efter sig en påbörjad utredning om
            tyngre lastbilar som skulle kunna effektivisera för skogsnäringen
            och för andra transporter runt om i Sverige. Det tog väldigt lång
            tid innan den rödgröna regeringen gick vidare med utredningen,
            som föreslog saker som också hade kunnat underlätta för företag
            på landsbygden och till exempel skogsnäringen som är så viktig
            för att få fram fler biobränslen.
          </note>
          <note>
            Hur , undrar jag, fru talman, kan man påstå att den rödgröna
            regeringen har fört en landsbygdsvänlig politik? I stället för
            att införa smarta styrmedel för till exempel flyget med krav på
            inblandning av biobränsle har man valt att rakt av lägga en allmän
            straffskatt på den som väljer att flyga – utan klimatstyrning
            i åtgärderna.
          </note>
          <note>
            Fru talman! Jag undrar genuint hur man kan påstå att detta är
            en landsbygdsvänlig politik.
          </note>
          <note type="speaker">
            Anf. 173 ANNA-CAREN SÄTHERBERG (S) replik:
          </note>
          <note>
            Fru talman! Tack, Jessica, för frågan!
          </note>
          <note>
            Jag satt ju i den parlamentariska landsbygdskommittén. Socialdemokraterna
            var det enda parti som hade någon ledamot som bodde norr om Dalälven,
            och det var jag. Där kom vi enigt fram till många saker, som servicekontor
            som nu byggs ut, som att sluta med storstadsfixeringen och flytta
            ut både myndigheter och statliga jobb från Stockholm – det är
            väl i alla fall 2 000 som är utflyttade nu. Vidare enades vi om
            extrapengar till kollektivtrafik på landsbygd, extrapengar som
            hela den här mandatperioden har gått till landsbygdens vägar och
            järnväg på landsbygden och till glesbygdshandeln så att man kan
            ha kvar sin handel i glesbygd. Jag vet inte var Jessica var under
            förra mandatperioden, men är det något som har börjat vända är
            det landsbygdspolitiken.
          </note>
          <note>
            I den parlamentariska landsbygdskommittén var vi helt eniga om
            att reseavdraget behövde ändras för att bli mer träffsäkert för
            dem som har de avstånd vi har på landsbygden. Men dagen efter
            sa gruppledaren för Moderaterna att det inte gick eftersom ändringen
            skulle innebära att bara avståndet betydde något och inte tiden,
            trots att vi vet att reseavdraget på grund av sin utformning till
            största del hamnar i Stockholm.
          </note>
          <note>
            Min fråga till Jessica Rosencrantz är därför: Ska vi fortsätta
            att ha ett reseavdragssystem som inte gynnar k l imatresande och
            som straffar oss som bor på landsbygden?
          </note>
          <note type="speaker">
            Anf. 174 JESSICA ROSENCRANTZ (M) replik:
          </note>
          <note>
            Fru talman! Jag tackar Anna-Caren Sätherberg för frågorna.
          </note>
          <note>
            Jag tror att det finns all anledning att se över reseavdraget,
            men då ska det givetvis göras på ett sådant sätt att vi fortfarande
            säkerställer att det finns rimliga möjligheter för människor med
            långa avstånd och lång a restider att ta sig till och från arbetet.
          </note>
          <note>
            Men en första sak vad gäller just reseavdraget är att Skatteverket
            uppskattar att det även med det nuvarande systemet fuskas för
            upp till 1 miljard kronor årligen. Vårt första besked i denna
            fråga är att säkerställa att de som är berättigade till avdraget
            ska få avdraget och att det inte ska gå att fuska.
          </note>
          <note>
            Jag är ändå lite nyfiken, Anna-Caren. Gör kraftigt höjda bensin-
            och dieselskatter som ökar mer än inflationen varje år det enklare
            eller svårare för människor att bo på svensk landsbygd?
          </note>
          <note type="speaker">
            Anf. 175 ANNA-CAREN SÄTHERBERG (S) replik:
          </note>
          <note>
            Fru talman! Tack, Jessica!
          </note>
          <note>
            På landsbygden älskar vi bilen men inte bensinen. Därför är det
            viktigt att reseavdraget utformas mer för oss som bor på landsbygden
            och som har stora avstånd och måste köra långt och inte för dem
            som vill köra en kort sträcka i Stockholm för att minska tiden.
            Det är skillnaden, och därför är utredningen om reseavdraget,
            som jag hoppas att vi ska besluta om i kammaren när den är klar,
            väldigt viktig för oss på landsbygden.
          </note>
          <note type="speaker">
            Anf. 176 MAGNUS JACOBSSON (KD) replik:
          </note>
          <note>
            Fru talman! Även jag blev lite förvånad när jag lyssnade på Anna-Caren
            Sätherbergs redogörelse av läget i riket. Jag växte själv upp
            nära landsbygden. Uddevalla är ingen stor kommun, och i de flesta
            kommuner runt oss är alla beroende av fordon. Ungefär 82 procent
            av dem som kom ­ mer till Uddevalla centrum åker bil. Och att
            beskriva riket som nära nog himmelriket, får jag väl säga som
            kristdemokrat, blir lite jobbigt med tanke på bränsleskatter och
            annat.
          </note>
          <note>
            Jag blir också förvånad över den allmänpolitiska ekonomidebatten.
            350 miljoner i busskort är pengar. 100 miljoner i kulturpengar
            är också pengar. Men varför nämner ni inte de 100 miljoner i fritidspeng
            vi tillför, eller de 3,5 miljarder vi ger i fria pengar till kommunerna?
            Jag är gammal kommunpolitiker, och är det något vi tycker illa
            om så är det pekade pengar. Nu får kommunerna 3,5 miljarder i
            fria pengar, och då kan de möta de behov de känner för att möta.
          </note>
          <note>
            Vad gäller vårt budgetområde är det korrekt. Vi pekar inte med
            en massa pengar här, och det beror på att de trillar in på andra
            ställen. Forskning får 300 miljoner, och laddstolpar, att utveckla
            och sätta ut teknikneu ­ tralt, får 250 miljoner. När det gäller
            bränslet – en debatt som vi säkert kommer att ha igen, och jag
            kommer att tala om det i mitt anförande – lägger vi 100 miljoner
            på forskning så att man lättare kan använda miljövänligt bränsle.
            Vi gör alltså grejer även på detta område.
          </note>
          <note>
            Jag är dock framför allt förvånad över den rosenröda beskrivningen
            av verkligheten. Jag är inte säker på att alla väljare som står
            i kö i sjukvården delar den uppfattningen.
          </note>
          <note type="speaker">
            Anf. 177 ANNA-CAREN SÄTHERBERG (S) replik:
          </note>
          <note>
            Fru talman! Tack, Magnus Jacobsson!
          </note>
          <note>
            Det finns givetvis stora utmaningar, och sjukvården är en sådan.
            Men man får inte sjukvård för att man inför ett jobbskatteavdrag
            på 10 miljarder kronor eller höjer brytpunkt en med 5 miljarder
            kronor. Det är inte det som kommer att fixa sjukvården.
          </note>
          <note>
            Vad gäller gratis kollektivtrafik tänker jag berätta för Magnus
            Jacobsson att jag 2010 skrev en motion till fullmäktige i Åre
            kommun, och i januari 2012 infördes gratis årskort för barn mellan
            6 och 19 år. Varför gjordes det? Jo, inte för att man skulle ge
            vissa en liten fritidspeng utan för att lära alla att resa kollektivt
            och klimatsmart. Ett resultat var att föräldrarna började åka
            med barnen i stället för att ta bilen.
          </note>
          <note>
            Samtidigt var det en stor frihetsreform. Barnen kunde helt plötsligt
            åka runt i kommunen och gå på hockeyskola och ridskola och åka
            skidor, som vi alla älskar, eller göra annat.
          </note>
          <note>
            Det var alltså en frihetsreform men givetvis också en omställningsreform,
            för vi insåg att vi inte kan ha alla dessa bilar på vägen utan
            att vi i stället måste ordna med kollektivtrafik.
          </note>
          <note>
            Statens bidrag var på 350 miljoner, och ni gör skattesänkningar
            på 20 000 miljoner. Varför prioriterar ni en sådan reform helt
            annorlunda än ett enigt kommunfullmäktige i Åre gjorde?
          </note>
          <note type="speaker">
            Anf. 178 MAGNUS JACOBSSON (KD) replik:
          </note>
          <note>
            Fru talman! Jag måste erkänna att jag blir lite förvånad över
            Åre. Menar Anna-Caren Sätherberg verkligen att alla i Åre kunde
            använda sig av kollektivtrafik? Det är ju jättefint att göra reformer
            som gynnar dem som bor där kollektivtrafiken går.
          </note>
          <note>
            Men vi kristdemokrater tycker att man ska bedriva en politik
            som gör att alla kan använda sig av reformerna. Du skojar lite
            föraktfullt om fritids ­ pengen, men jag vet ungdomar i min hemkommun
            som knappt har råd att köpa tennisskor. Att ha ett fritidskort
            så att de kan vara med på fot ­ bolls ‑ eller hockeyträningen
            är minst lika viktigt som att kunna åka buss.
          </note>
          <note>
            Jag är helt övertygad om att när Sver iges kommunpolitiker nu
            får 3,5 miljarder kommer de att göra avvägningar utifrån hur deras
            kommuner ser ut. Jag är inte helt säker på att just Åremodellen
            skulle funka i Uddevalla, men jag vet att fritt kapital som kommunen
            och medborgarna kan använda tillsammans ger frihet. Därför ska
            vi sänka skatten för människor så att de kan göra det de vill
            och ge mer pengar till kommunerna så att de kan stötta på bästa
            sätt.
          </note>
          <note type="speaker">
            Anf. 179 ANNA-CAREN SÄTHERBERG (S) replik:
          </note>
          <note>
            Fru talman! Tack, Magnus Jacobsson!
          </note>
          <note>
            Jag menade inte att vara hånfull, utan jag menade att en satsning
            på gratis kollektivtrafik till alla unga styr mot ett annat beteende.
            Det är både klimatsmart och rättvist.
          </note>
          <note>
            Magnus Jacobsson sa att Sveriges 290 kommuner får 3,5 miljarder.
            Vi har inte sett hela budgeten än, men om jag förstår rätt dras
            pengar av för andra specialdestinerade statsbidrag. Jag undrar
            därför hur mycket extraresurser Sveriges 290 kommuner egentligen
            får med den budget som Moderaterna och Kristdemokraterna med stöd
            av Sverigedemokraterna har röstat igenom i Sveriges riksdag.
          </note>
          <note type="speaker">
            Anf. 180 JIMMY STÅHL (SD):
          </note>
          <note>
            Fru talman! Eftersom riksdagsmajoriteten i det första steget
            av budgetprocessen har gett budgetpolitiken en annan riktning
            än den vi önskar avstår vi från ställningstagande när det gäller
            anslagsfördelningen inom utgiftsområde 22 och hänvisar till vårt
            särskilda yttrande.
          </note>
          <note>
            Fru talman! Sverigedemokraterna har satsat stort på infrastrukturen.
            Tyvärr vann inte vår budget i omröstningen. Jag vill ändå passa
            på att prata lite om de satsningar vi sverigedemokrater hade genomfört
            om vår budget hade vunnit i kammaren.
          </note>
          <note>
            Det finns frågor som man ställs inför dagligen: Var är jag? Vart
            ska jag? Hur tar jag mig dit? Att ta sig dit man vill och komma
            i tid ska bara fungera.
          </note>
          <note>
            På senare tid har dessa frågor blivit alltmer aktuella för medborgarna.
            Aldrig tidigare har det talats så mycket om infrastruktur som
            i dag. Folk litar inte på att de kommer fram i tid. Tyvärr är
            det många gånger så att transporter blir försenade och anslutningar
            inte fungerar, vilket ställer till det oerhört mycket.
          </note>
          <note>
            Det är viktigt att man tänker på helheten när man pratar om infrastruktur.
            Med helhet menar jag både gods- och persontrafik och hur man fraktar
            något från punkt A till punkt Ö. Tyvärr finns det en del som ser
            i stuprör och koncentrerar sig på ett trafikslag. Då missar man
            helheten i infrastrukturen.
          </note>
          <note>
            En resa kan starta med att man går till bussen som tar en till
            tåget, flyget eller kanske ett kryssningsfartyg. Väl framme blir
            det troligen så att ytterligare en buss, taxi, tunnelbana eller
            någonting annat tar en fram till slutmålet. Hela kedjan måste
            fungera. Likadant är det med en godstransport, som ofta startar
            vid en fabrik. Godset lastas upp på en lastbil eller ett tåg,
            körs ut till en hamn, fraktas på ett fartyg till ytterligare en
            hamn och lastas sedan kanske upp på ett tåg eller en lastbil för
            att köras till fabrik eller butik.
          </note>
          <note>
            Fru talman! Jag tänkte rikta in mig djupare på sjöfarten. Med
            det blir infrastrukturen mer komplett. Mina kollegor kommer att
            tala om vägtrafik, järnväg och flyg senare.
          </note>
          <note>
            Nu en djupdykning i sjöfarten, som har haft det tungt under lång
            tid! Det är nu dags att ge sjöfarten lite flyt. Sverigedemokraterna
            har satsat stort på sjöfarten för att göra den konkurrenskraftig.
            Genom att stärka sjöfarten och infrastrukturen runt sjöfarten
            skapas större möjligheter till att gods kan flyttas från de hårt
            trafikerade vägarna och den hårt belastade järnvägen.
          </note>
          <note>
            Det som är slående är att vi inte använder oss av de inre vattenvägarna
            för att frakta gods. Utmed kusterna har vi 50 hamnar, och de flesta
            bor nära vattnet. Varför använder vi oss inte av dem? Vattnet
            finns – inga konstigheter! Hamnarna finns – inga konstigheter
            där heller! Vad är det då som gör att vi inte fraktar mer gods
            på vattnet? Det är bra för miljön, det korkar inte igen vägarna
            och man kan lasta enorma mängder gods på varje fartyg. För mig
            är det faktiskt en gåta att inte mer gods fraktas genom sjöfart.
          </note>
          <note>
            Sjöfarten är inte bara större fartyg som seglar över oceanerna
            eller de härliga kryssningsfartyg som trafikerar våra närliggande
            grannländer. Vi kan bli så mycket bättre på att använda sjöfarten,
            och det är vad Sverigedemokraterna kämpar för. År 2014 gavs möjligheten
            att bedriva trafik på de inre vattenvägarna, trafik som kan avlasta
            vägtrafiken med ungefär 50 000 lastbilar årligen på sträckan mellan
            Vänern och Göteborg. Vad har hänt sedan dess? I stort sett inget
            alls. Vad beror det på? Är det en ovilja från regeringen? Jag
            vill inte tro det, med tanke på de vinster vi får med ökad trafik
            till sjöss.
          </note>
          <note>
            Det vi vet är att avgifterna är på tok för höga. De inre vattenvägarna
            borde det inte finnas avgifter på över huvud taget. Då skulle
            man få igång denna trafik. Att få igång kusttrafik med gods är
            en annan möjlighet som också hålls tillbaka av avgifter. Med tanke
            på det långa kustband Sverige har finns enorma möjligheter att
            frakta gods till sjöss.
          </note>
          <note>
            Problemet i dag är att Sjöfartsverket har en avgiftsmodell som
            slår hårt mot sjöfarten. För att spara pengar bygger rederierna
            större fartyg, vilket genererar färre anlöp till svenska hamnar.
            Detta ger i sin tur mindre inkomster till Sjöfartsverket genom
            farledsavgifter. För att få ekonomin i balans höjs dessa avgifter,
            och de små rederierna har svårt att bedriva sjöfart. Tyvärr blir
            det en negativ spiral där det sista fartyget tar hela kostnaden.
          </note>
          <note>
            Sverigedemokraterna satsar 1 miljard årligen på att minska och
            på sikt ta bort farledsavgifterna. Vi vill sy om Sjöfartsverkets
            kostym. Sverigedemokraternas ambition är att Sjöfartsverket ska
            bli anslagsfinansierat i stället för att som i dag vara ett affärsverk.
          </note>
          <note>
            Vi vill även påtala vikten av att påskynda arbetet med att bygga
            nya slussar som möjliggör trafik på Göta äl v mellan Göteborg
            och Vänern. I samband med detta vill vi även jordskredssäkra älven
            med de massor man spränger för att spara kostnader, i stället
            för att göra detta till två olika projekt.
          </note>
          <note>
            Med hjälp av digitalisering finns även möjligheter att se över
            hur man kan effektivisera lotsverksamheten och se om det går att
            använda sig av fjärrlotsar på vissa sträckor i stället för fysiska
            lotsar, som i alla väder kör ut till fartygen och tar sig upp
            på bryggan för att säkert föra fartygen till hamn.
          </note>
          <note>
            Sverigedemokraterna satsar 50 miljoner på att utöka möjligheten
            för fler fartyg att ingå i tonnageskattesystemet. Vi satsar även
            250 miljoner på att hjälpa till att finansiera farledsfördjupningar
            för att kunna ta emot de större fartyg som byggs. Göteborgs hamn
            och Luleå hamn är två projekt där det verkligen behöver muddras
            för att klara av att ta mer gods.
          </note>
          <note>
            Sverigedemokraterna har även en satsning på att ISPS-säkra dryports,
            det vill säga terminaler som inte ligger kustnära utan som kan
            agera som hamnar inne i landet. Där kan gods förtullas och vara
            skeppningsklart som om det vore ute i hamnen. Vi ser även vikten
            av att förbättra de kommunala vägarna, som bland annat leder till
            och från hamnar, för att få bättre flöde i logistikkedjan.
          </note>
          <note>
            Genom dessa satsningar som vi gör på sjöfarten blir logistikkedjan
            mer komplett. Detta kommer att generera fler svenskflaggade fartyg,
            vilket leder till nya arbetstillfällen och minskad miljöpåverkan.
          </note>
          <note>
            Fru talman! Det finns bara vinnare på att man stärker svensk
            sjöfart.
          </note>
          <note>
            (Applåder)
          </note>
          <note type="speaker">
            Anf. 181 ANNA-CAREN SÄTHERBERG (S) replik:
          </note>
          <note>
            Fru talman! Tack, Jimmy Ståhl, för ditt anförande! Jag tycker
            om att du pratar mycket om sjöfart och brinner för den frågan.
          </note>
          <note>
            Men när man läser Sverigedemokraternas budgetmotion, och kanske
            ännu mer när man läser ert särskilda yttrande, där det står om
            mer resurser till torrhamnar, alkobommar, en marknadspott för
            sjöfarten och farledsfördjupning, förstår man att det liksom bara
            är hittepå. Förra onsdagen röstade du nämligen här i riksdagen
            igenom en reservation som Moderaterna och Kristdemokraterna hade
            skrivit. Där är anslagsökningen till vårt område 500 miljoner
            mindre än i budgeten från den övergångsregering som inte ens får
            lägga reformer i sin budget. Det är en skillnad på 3 miljarder
            mot Sverigedemokraternas budgetmotion, där det står att det görs
            en satsning på 2 ½ miljard. Du har röstat igenom en budget där
            man i stället sänker anslaget.
          </note>
          <note>
            Behövs inte dessa satsningar? Finns det inget behov? Var det
            viktigare att rösta igenom dessa skattesänkningar – mest till
            dem som tjänar mest – än att tillgodose behoven i infrastrukturen?
          </note>
          <note type="speaker">
            Anf. 182 JIMMY STÅHL (SD) replik:
          </note>
          <note>
            Fru talman! Det stämmer att våra budgetar skiljer sig när det
            gäller utgiftsområde 22.
          </note>
          <note>
            Vi sverigedemokrater lade fram en egen budget som var 2 ½ miljard
            högre än regeringens framlagda budget. Vi hade en ambition, en
            dröm, en önskan om att vår budget skulle vinna gehör i kammaren.
            När vår budget föll hade vi ett val. Det var att släppa igenom
            övergångsregeringens budget eller rösta på M-KD:s. Vi jämförde
            dessa två budgetar i sin helhet, och då föll valet på M-KD:s budgetförslag.
          </note>
          <note>
            Tittar man på budgeten som helhet vet vi att det satsas på rättsväsendet
            och försvaret. Migrationspolitiken ligger närmare vår. Det satsas
            på hälsovård, sjukvård och social omsorg. Det ligger i paritet
            med att ta bort flygskatten, precis som är vår ambition. Vi kände
            oss mycket mer nöjda med den budget M-KD hade.
          </note>
          <note type="speaker">
            Anf. 183 ANNA-CAREN SÄTHERBERG (S) replik:
          </note>
          <note>
            Fru talman! Tack, Jimmy Ståhl, för svaret!
          </note>
          <note>
            Då är ni alltså mycket nöjdare med att det blir 3 miljarder mindre
            i infrastruktur det kommande året än vad ni själva hade önskat.
          </note>
          <note>
            Jag vet att Sverigedemokraternas partiledare tydligt har deklarerat
            att om inte ni allihop ges inflytande över politiken kommer ni
            inte att rösta fram en statsminister. Det vet Moderaterna och
            Kristdemokraterna. Är det Jimmy Ståhls uppfattning att ni haft
            inflytande över den budget som ni röstat igenom som sänker era
            ambitioner med 3 miljarder kronor?
          </note>
          <note type="speaker">
            Anf. 184 JIMMY STÅHL (SD) replik:
          </note>
          <note>
            Fru talman! När det gäller budgeterna, Anna-Caren Sätherberg,
            kände vi att de mer låg i vår linje än vad övergångsregeringens
            budget gjorde. Ja, den är inte på alla plan likadan. Jag hade
            gärna sett en mycket högre ambition när det gäller utgiftsområde
            22. Det kan jag tillstå.
          </note>
          <note>
            Tittar man på helheten och hur utvecklingen har gått under Socialdemokraternas
            styre kan man se att det dödliga våldet har ökat med 30 procent,
            personrånen har ökat med 100 procent, brott mot vapenlagen har
            ökat med 25 procent och sexualbrotten har ökat med 80 procent.
            Det har hittills i år varit 44 skjutningar med dödlig utgång.
            Det har varit hela 100 handgranatsexplosioner under mandatperioden.
            Det vill vi inte ha.
          </note>
          <note type="speaker">
            Anf. 185 JENS HOLM (V) replik:
          </note>
          <note>
            Fru talman! Priset man betalar om man aktivt röstar för ett förslag
            är att man står bakom det förslaget. Det är någonting som Jimmy
            Ståhl och Sverigedemokraterna uppenbarligen inte vill låtsas om.
          </note>
          <note>
            Jag lyssnade väldigt noga på Jimmy Ståhls anförande. Jimmy Ståhl
            berättade om de stora satsningar på bland annat sjöfarten och
            andra områden som partiet vill göra. Men problemet är, precis
            som anfördes av Anna-Caren Sätherberg, att de satsningarna inte
            finns. Sverigedemokraterna har aktivt valt att lägga dem åt sidan
            för att aktivt stödja Moderaternas och Kristdemokraternas budgetreservation.
          </note>
          <note>
            Därför finns det inga satsningar på sänkta farledsavgifter, som
            Ståhl pratar om. Det finns inga 250 miljoner kronor till farledsfördjupningar.
            Det finns inga extra stöd till kommunala vägar. Det finns inga
            extra stöd till alkobommar. Det finns inget extra stöd till säkerhetsklassade
            torrhamnar och så vidare. Det är allt det som Sverigedemokraterna
            påstår finns i deras förslag. Ni har aktivt röstat för en annan
            budget.
          </note>
          <note>
            Det ni har röstat för är inte satsningar på ytterligare 2,5 miljarder
            kronor på utgiftsområdet utan nedskärningar på en halv miljard
            kronor. Det blir alltså 3 miljarder mindre, Jimmy Ståhl, jämfört
            med ert budgetförslag eftersom ni aktivt har röstat på Moderaternas
            och Kristdemokraternas budget.
          </note>
          <note>
            Därför vill jag fråga Jimmy Ståhl följande: Förnekar Jimmy Ståhl
            att Jimmy Ståhl och Sverigedemokraterna aktivt röstade på Moderaternas
            och Kristdemokraternas budgetramar förra veckan? Förnekar ni att
            dessa ramar får konsekvenser på alla andra utgiftsområde n inklusive
            vårt eget utgiftsområde 22?
          </note>
          <note type="speaker">
            Anf. 186 JIMMY STÅHL (SD) replik:
          </note>
          <note>
            Fru talman! Det är riktigt, Jens Holm. Vi röstade aktivt på M-KD:s
            budget. Det tänker jag inte förneka. Vi ville att vår budget skulle
            gå igenom. Vår budget för utgiftsområde 22 innehåller enorma satsningar
            på infrastrukturen. Stora delar ligger på sjöfarten. Det är viktigt
            att belysa dessa. Tittar man till exempel på Jens Holms och regeringens
            förslag kan jag över huvud taget inte se några större satsningar
            på sjöfarten.
          </note>
          <note>
            När det gäller budgeten handlar det inte bara om ett utgiftsområde.
            Det handlar om mängder med utgiftsområden. Vi gör vad vi tycker
            är bäst för våra väljare. Om man jämför dessa två budgetar har
            vi resonerat fram att när vår budget föll var M-KD:s budget den
            bästa för våra väljare. Vi tar ansvar för vad våra väljare vill
            att vi ska göra. Då var M-KD:s budget det bästa alternativet.
          </note>
          <note type="speaker">
            Anf. 187 JENS HOLM (V) replik:
          </note>
          <note>
            Fru talman! Vi har förstått att Sverigedemokraterna tycker bättre
            om M-KD:s budgetreservation. Men då måste man också vara ärlig
            och berätta att satsningarna på 2,5 miljarder inte finns på utgiftsområdet,
            utan det blir nedskärningar på en halv miljard.
          </note>
          <note>
            Det blir inget extra vägunderhåll på Gotland. Det blir inga extra
            satsningar på kollektivtrafik i landsbygden. Det blir nedskärningar
            på Trafikverket och Transportstyrelsen, och det blir ingen gratis
            kollektivtrafik för barn och unga under sommarlovet.
          </note>
          <note>
            Det borde Sverigedemokraterna vara ärliga och berätta för sina
            väljare. Det är priset som Sverigedemokraterna är beredda att
            betala för att man ska finansiera stora skattesänkningar för de
            rikaste. Uppenbarligen tror de sig ha fått en hårdare migrationspolitik.
            Jag förstår inte annars varför de har röstat på en KD-M-budgetreservation.
          </note>
          <note>
            Varför, Jimmy Ståhl, är ni inte ärliga och berättar sanningen
            för era väljare om den politik som ni driver?
          </note>
          <note type="speaker">
            Anf. 188 JIMMY STÅHL (SD) replik:
          </note>
          <note>
            Fru talman! Jag kan stå här stolt och säga att vi kommer att
            få en budget som skapar ökad trygghet. Förhoppningsvis kommer
            vi att få slut på det dödliga våldet. Vi kommer att få se krafttag
            mot brottslighet. Förhoppningsvis slutar skjutningarna. Vi skapar
            trygghet så att våra äldre vågar gå ut.
          </note>
          <note>
            Man måste se budgeten som en helhet. Jag tror att de som sitter
            och tittar på det här programmet förstår att vår budget inte vann.
            Jag tror att väljarna är så pass vakna att de ser vilka satsningar
            vi hade gjort. I detta skeende hänvisar jag till att vi hade gjort
            dessa satsningar.
          </note>
          <note>
            Om Jens Holm och hans parti och Socialdemokraterna inklusive
            Miljö ­ partiet hade valt att rösta på vår budget hade vi fått
            en bra budget.
          </note>
          <note type="speaker">
            Anf. 189 ANDERS ÅKESSON (C):
          </note>
          <note>
            Fru talman! Centerpartiets budgetmotion gentemot övergångsregeringens
            budgetproposition syftar till att uppnå tre saker.
          </note>
          <note>
            För det första måste Sverige hålla ihop. Då måste arbetsmarknaden
            öppnas för dem som står utanför. Den regionala klyvningen som
            ställer landsändar mot varandra måste brytas upp. En rejält utbyggd
            och väldigt väl underhållen transportinfrastruktur i hela landet,
            och inte bara i fläckar av landet, måste till.
          </note>
          <note>
            Det måste bli mindre krångligt att vara företagsam och att driva
            små företag. Vi vet alla att fyra av fem nya jobb, som i sin tur
            ger välfärd, kommer till i de små företagen.
          </note>
          <note>
            För det andra måste tryggheten vara verklig och på riktigt i
            hela landet. Var man än bor och var man än arbetar i Sverige måste
            man kunna känna sig trygg. Det kräver i sin tur en välfärd som
            både fungerar och levererar och som finns i hela landet och en
            polis och en rättskedja som klarar av både vardagsbrott och grövre
            brottslighet.
          </note>
          <note>
            För det tredje måste den gröna omställningen skyndas på. Vi är
            alla överens om att Sverige ska kunna vara ett föredöme i miljö-
            och klimatpolitiken. Centerpartiet är övertygat om att det går
            att förena en ökad tillväxt i landet med minskade utsläpp och
            en minskad klimatpåverkan. Transporterna, som vi särskilt diskuterar
            i detta betänkande och vars utsläpp nu inte minskar tillräckligt
            snabbt, måste givetvis ställas om. Därför behövs bland mycket
            annat en grön bilbonus för personbilar, premier för transporter
            som minskar utsläppen och krav på biobränsleinblandning, elektrifiering
            och annat för både flyg och tunga transporter.
          </note>
          <note>
            Fru talman! Till dess att en ny regering har tillträtt styrs
            Sverige av en övergångsregering. Den har nu presenterat sin övergångsbudget.
            Övergångsbudgeten har i sin tur tagits fram utifrån ett antal
            principer som har stämts av med partierna i Alliansen. Centerpartiets
            bedömning är att budgetpropositionen i stort sett avspeglar dessa
            principer och att övergångsregeringen alltså har agerat på ett
            sätt som är förenligt med dess mycket begränsade mandat.
          </note>
          <note>
            Det betyder däremot inte att budgeten innehåller de reformer
            som Centerpartiet anser att landet så väl behöver. Budgeten är
            egentligen bara en förlängning av tidigare regeringars beslut.
            Det stora reformbehovet för att klara ett land som håller ihop,
            för att klara att tryggheten byggs och för att klara den gröna
            omställningen kvarstår.
          </note>
          <note>
            Fru talman! Riksdagen har i den process vi är inne i nu i sitt
            första steg av budgetprocessen ställt sig bakom andra utgiftsramar
            och beräkningar av inkomster än dem som Centerpartiet har föreslagit.
            Därmed följer Centerpartiet den praxis som råder och avstår från
            att delta i beslutet om anslagens fördelning.
          </note>
          <note>
            I stället väljer jag här att beskriva den fördelning av anslagen
            och inriktning för politiken inom vårt utgiftsområde, kommunikationer,
            som förordas i Centerpartiets anslagsmotion och den politik som
            Centerpartiet avser att driva i Sveriges riksdag under den kommande
            tiden.
          </note>
          <note>
            I Centerpartiets budgetmotion framhåller vi följande inriktningar
            för den långsiktiga politiken avseende kommunikationer. Vi konstaterar
            att det grundläggande är att en väl fungerande, tillgänglig och
            framför allt pålitlig och hållbar transport- och it-infrastruktur
            är en absolut förutsättning för att det över huvud taget ska gå
            att bo, leva, verka och utföra arbete i hela landet. Denna syn
            gäller inte enbart persontransporter, utan godstransporterna är
            precis lika viktiga.
          </note>
          <note>
            Centerpartiet vill inte heller ställa olika transportslag mot
            varandra. Ett transportslagsövergripande synsätt måste alltid
            tillämpas i all trafik- och samhällsplanering. Ibland, fru talman,
            ställs i den politiska debatten vägar mot järnvägar, sjöfart mot
            flyg och så vidare. I det verkliga livet, för människor och företag,
            är insikten stor om att för att hela livet ska kunna fungera måste
            hela kedjan av olika transportslag fungera från dörr till dörr
            och från punkt A till punkt B.
          </note>
          <note>
            Givetvis står Centerpartiet fullt ut bakom beslutet att Sverige
            ska uppnå en fossiloberoende fordonsflotta. Enligt Centerpartiets
            uppfattning gör teknikutveckling, effektivisering, digitalisering,
            regelförenklingar och en omställning till bland annat elektrifierade
            transporter och biobaserade drivmedel att kommunikationerna även
            i fortsättningen kan utvecklas och vara goda i hela landet utan
            att miljö- och klimatpåverkan därmed behöver öka. Tvärtom går
            det att minska den.
          </note>
          <note>
            Det är till och med så att en ökad rörlighet och mer transportarbete
            inte på något vis är oförenligt med högt ställda klimatmål. Att
            välja en politik där man möter klimatutmaningen med att hindra
            människor och varor från möjligheten att röra på sig och förflytta
            sig är enligt mitt och Centerpartiets sätt att se det helt fel
            väg att gå.
          </note>
          <note>
            När det gäller ett av transportslagen, järnvägen, noterar vi
            att förväntan på att leverera punktliga transporter eroderar.
            Det duger inte. Centerpartiet prioriterar därför i sitt budgetförslag
            både ett ökat underhåll och en utbyggnad av den svenska järnvägen.
          </note>
          <note>
            För att kunna beta av behovet och även för att kunna tidigarelägga
            investeringar i vår gemensamma transportinfrastruktur, oavsett
            om det handlar om järnväg eller något annat transportslag, måste
            vi dock finansiera detta på ett smartare sätt än i dag. Vi har
            i vår motion kallat det för alternativa finansieringslösningar,
            som kan innehålla olika sätt. Men jämfört med i dag, då vi klämmer
            in allting – investeringar, drift och underhåll – i den årliga
            löpande driftsbudgeten innebär detta att vi tidigare än annars
            kan göra nödvändiga investeringar. Annars, mina vänner, kommer
            vi alltid att ligga minst en generation efter de behov som finns
            i svensk transportinfrastruktur.
          </note>
          <note>
            Centerpartiet värnar hela landets utveckling, och därför är det
            av största vikt att de resurser som vi nu bestämmer oss för att
            satsa också fördelas rimligt över hela landet.
          </note>
          <note>
            Avslutningsvis, fru talman: Med den hänvisning till budgetpraxis
            jag tidigare gjorde anmäler jag att Centerpartiet står bakom det
            särskilda yttrande vi har avlämnat i samband med utskottsbehandlingen.
            Men för att det ska finnas någonting att votera om i morgon även
            på den här punkten yrkar jag bifall till Centerpartiets avlämnade
            reservation som är kopplad till betänkandet. Det är ett yrkande
            som i princip handlar om att Trafikverket ska få disponera anslagen
            för drift och underhåll friare över kalenderår än de medges göra
            i dag. Jag är övertygad, fru talman och vänner, om att det skulle
            underlätta Trafikverkets arbete med att mer och bättre än i dag
            kunna planera och utföra underhåll.
          </note>
          <note>
            (Applåder)
          </note>
          <note type="speaker">
            Anf. 190 HELENA GELLERMAN (L):
          </note>
          <note>
            Fru talman! Låt mig börja med att säga att jag beklagar att riksdagen
            inte ställer sig bakom Liberalernas miljövänliga och framåtriktade
            budgetmotion. Vi kommer därför inte att delta i det budgetbeslut
            om dessa anslag som ska fattas senare – förmodligen i morgon.
          </note>
          <note>
            Fru talman! Ett lands transportmöjligheter är en grundbult för
            att landet ska kunna utvecklas framåt. Därför är det viktigt att
            vi sätter våra infrastruktursatsningar i ett helhetsperspektiv
            och också tänker långsiktigt på vad vi gör. Våra politiska beslut
            på transportområdet har jättestor påverkan på vår vardag, på våra
            städer och olika orter och inte minst på våra företag och därmed
            på möjligheterna att utveckla vår välfärd.
          </note>
          <note>
            Liberalerna vill inte begränsa möjligheterna att resa eller transportera
            gods. Vi tror att det främjar Sverige att människor möts och att
            företag har möjlighet och tillgång till tillförlitliga transporter.
            Vi fokuserar i stället på hur vi ska kunna få till dessa tillförlitliga
            transporter och samtidigt nå våra ambitiösa miljö- och klimatmål.
            Det handlar också om målet om en fossilfri fordonsflotta till
            2030.
          </note>
          <note>
            Det finns en övertro inom politiken på att man kan subventionera
            fram de nya lösningarna. Liberalerna tror inte att det är vi politiker
            som sitter på lösningarna eller vet vad som är bäst framöver för
            att lösa miljöproblemen. Vi tror att det är de olika aktörerna
            inom transportområdet som gemensamt kan hitta de bästa vägarna
            framåt för att nå de gemensamma målen. Därför säger vi att politiken
            måste stötta en mångfald av lösningar, för vi vet inte riktigt
            vilka lösningar det är som kommer att ge verklig påverkan.
          </note>
          <note>
            Transportsektorn måste dock ställa om för att bli en fossilfri
            fordons ­ flotta. Bilarna är en hörnsten i vårt transportsystem,
            men tyvärr står de fortfarande för en stor del av utsläppen av
            växthusgaser. Omställningen går inte tillräckligt snabbt. På grund
            av det vill vi fokusera på hur omställ ­ ningen kan underlättas.
          </note>
          <note>
            Liberalernas väg är inte att via subventioner av inköp skapa
            en bättre miljö, utan vi tror att vi i stället ska låta dem som
            står för utsläppen betala så att det därmed blir olönsamt att
            smutsa ned vår värld. Vi föreslår därför en omvänd miljöbilsbonus
            som innebär att i stället för att vi subventionerar elbilar ska
            den som köper en bil som går på fossila bränslen betala mer än
            den som köper en elbil.
          </note>
          <note>
            Samtidigt måste vi politiker nu fokusera på vilka infrastruktursatsningar
            som snabbt ger effekt på klimatutsläppen. Rapporten från FN:s
            klimatpanel är förskräckande och kräver kraftfulla åtgärder. Därför
            vill Liberalerna bland annat satsa pengar på laddinfrastrukturen
            längs i första hand våra huvudvägar i Sverige för att möjliggöra
            en snabbare övergång från fossilberoende bilar till eldrivna transporter
            och därmed minska utsläppen.
          </note>
          <note>
            En annan åtgärd är att underlätta för resenärer att kunna göra
            klimatsmarta val. Vi vill utveckla en nationell digital plattform
            för resor för att underlätta användandet av olika transportslag
            när man ska färdas någonstans så att man kan välja mellan exempelvis
            kollektivtrafik, bilpooler och hyrbilar. Då blir det lättare när
            man planerar sin resa. Det tror vi är en väldigt viktig väg framåt.
            Nu är det mycket mer av olika delar som inte är kompatibla med
            varandra.
          </note>
          <note>
            Vi vill som sagt inte begränsa resandet, och det gäller också
            flyget. Vi vill öka flygbolagens incitament att minska sina utsläpp
            genom en avgift på flygets koldioxidutsläpp i stället för att
            beskatta själva flygstolen. Vi tror att det har större effekt
            på klimatet. Det är viktigt att hitta de åtgärder som verkligen
            ger effekt nu fram till 2030.
          </note>
          <note>
            Fru talman! Låt mig nu slutligen vara lite mer personlig. I måndags
            firade vi demokratins hundraårsdag. Den viktigaste delen i en
            demokrati är den allmänna rösträtten. Jag är väldigt stolt över
            att min morfar, Emil Lagerkvist, var med i den debatten och tog
            beslutet om allmän rösträtt. Därför var det extra intressant för
            mig att i måndags lyssna på seminariet om vad som kommer att hända
            framöver om hur den framtida demokratin kommer att se ut. Där
            konstaterade man att vikten av kunskap och att alla i hela landet
            kan ta del av vad som händer i samhället är några av de viktigaste
            sakerna för att vi ska kunna bibehålla vår demokrati.
          </note>
          <note>
            Det är en av anledningarna till att Liberalerna satsar extra
            på att hela landet ska ha god tillgång till bredband, vilket inte
            är fallet i dag. Det skiljer sig väldigt mycket åt. Där det bor
            mycket folk är det mer lönsamt, men det finns stora delar av landet
            som inte har tillgång till bredband. Att ha tillgång till bredband
            påverkar inte bara hur vi kommunicerar och hur vi kan ta till
            oss information, utan det ger också större möjlighet att driva
            företag i hela landet. Att man ska kunna leva och jobba på vettiga
            villkor runt om i Sverige är förutom den allmänna rösträtten en
            av de viktigaste delarna i vår demokrati.
          </note>
          <note>
            (Applåder)
          </note>
          <note type="speaker">
            Anf. 191 EMMA BERGINGER (MP):
          </note>
          <note>
            Fru talman! När vi nu debatterar utgiftsområde 22 Kommunikationer
            är det viktigt att ha med sig att den budget som Miljöpartiet
            ställt sig bakom, det vill säga Budgetpropositionen för 2019 ,
            även kallad övergångsbudgeten, inte är en politisk budget. Det
            är en budget som vilar på de principer som övergångsregeringen
            i samråd med andra partier har lagt fram för hur en övergångsbudget
            ska tas fram. Men den svarar inte upp mot något partis politiska
            viljeinriktning egentligen.
          </note>
          <note>
            Det skulle dock ha varit rimligt att denna budget hade fått gå
            igenom för att ge förutsättningar för en kommande regering att
            få forma sin politik. Tyvärr hindras det nu effektivt av Moderaterna
            och Kristdemokraterna som, med stöd av Sverigedemokraterna och
            med Centerpartiets och Liberalernas passiva överseende, har röstat
            fram andra budgetramar.
          </note>
          <note>
            Om Miljöpartiet hade lagt en politiskt färgad budget skulle vi
            ha velat se en budget som på ett kraftfullt sätt styrt mot en
            mer hållbar och fossilfri transportsektor. De budgetramar som
            Moderaterna och Kristdemokraterna med stöd av Sverigedemokraterna
            drivit igenom innebär en omfattande försämring av förutsättningarna
            att minska utsläppen av växthusgaser och att nå Parisavtalets
            målsättningar om att vi ska klara en temperaturökning som ligger
            väl under 2 grader och efterst räva att den ska stanna vid 1,5
            grader. Budgetramarna försvårar också uppnåendet av vårt eget
            sektorsmål för transportsektorn om att minska växthusgasutsläppen
            från sektorn med 70 procent till 2030.
          </note>
          <note>
            Precis som sas här tidigare skulle vi enligt Trafikverket behöva
            minska våra utsläpp med 8 procent årligen för att nå målet. Men
            i dag ligger vi enbart på en minskningstakt på 2 procent. Dessutom
            prognosticerar Trafikverket stora ökningar av trafiken, vilket
            kommer att göra det svårare att nå målsättningarna.
          </note>
          <note>
            Miljöpartiet och Socialdemokraterna har under den föregående
            mandatperioden vidtagit en rad åtgärder för att Sverige ska bli
            ett fossilfritt välfärdsland. Vi har infört bränslebytet, det
            vill säga en reduktionsplikt, bonus–malus, flygskatt, elfordonspremie
            och klimatinvesteringar genom Klimatklivet. Vi har satsat på utökat
            underhåll av järnvägen och stadsmiljöavtal som för första gången
            möjliggör statlig medfinansiering i kommunal infrastruktur för
            kollektivtrafik och cykel.
          </note>
          <note>
            Självklart behövs ytterligare åtgärder – åtgärder som vi vill
            se en kommande regering vidta. Det handlar om åtgärder för att
            förbättra möjligheterna att resa med tåg genom satsningar på höghastighetståg
            samtidigt som underhållet på det befintliga järnvägsnätet ökar
            så att en nollvision om tågstrul kan uppnås. Det handlar också
            om åtgärder som i en större utsträckning förbättrar förutsättningarna
            att resa med kollektivtrafik och cykel och åtgärder som gör att
            den sista droppen fossilt bränsle kan säljas år 2030. Det handlar
            därtill också om åtgärder som gör att mer gods kan flyttas över
            från väg till järnväg och sjöfart.
          </note>
          <note>
            När Moderaterna och Kristdemokraterna nu lägger fram en partipolitiskt
            färgad budget väljer de att i stället försämra förutsättningarna
            att minska klimatutsläppen. De tar bort flygskatten så att flyget
            återigen inte tar ansvar för sina klimat- och miljökostnader.
            Själva avskaffandet av flygskatten beslutas visserligen inte under
            detta utgiftsområde, men det nämns i utskottets betänkande då
            Moderaterna och Kristdemokraterna som en följd av avskaffandet
            drar in det stöd som funnits till icke-statliga flygplatser i
            Norrland.
          </note>
          <note>
            Jag vill också nämna att Moderaterna och Kristdemokraterna skär
            bort hälften, 840 miljoner, av klimatinvesteringsprogrammet Klimatklivet
            som är det centrala programmet för att minska Sveriges utsläpp.
            Stödet går till hundratals projekt för att ställa om Sverige:
            laddstolpar för elbilar, cykelbanor, biogasanläggningar, värmeåtervinning
            med mera.
          </note>
          <note>
            De projekt som har införts hittills leder till att Sveriges klimatutsläpp
            sänks med ca 1,6 miljoner ton koldioxid per år. Det motsvarar
            utsläpp från 750 000 personbilar.
          </note>
          <note>
            Totalt skär man ned med 40 procent på Naturvårdsverkets samlade
            verksamhet för natur, miljö och klimat. Det här ligger inte heller
            under det här utgiftsområdet, men det påverkar förutsättningarna
            för transporter och kommunikationer.
          </note>
          <note>
            Man väljer att avskaffa elfordonspremien och ladda-hemma-stödet.
            Det rasar nu Bil Sweden över. Det är lite komiskt; det är inte
            alltid en aktör som står på samma sida som Miljöpartiet. Men vi
            är tacksamma för att även den har uppmärksammat detta.
          </note>
          <note>
            De största försämringarna för klimatet ligger som sagt kanske
            inte inom just det här utgiftsområdet. Men om man ser till helheten
            och vad som påverkar klimatet och transporterna måste man ändå
            nämna dem i sammanhanget.
          </note>
          <note>
            När det gäller det här utgiftsområdet är det anmärkningsvärt
            att det som Moderaterna och Kristdemokraterna prioriterar är att
            avskaffa den sats ­ ning på gratis kollektivtrafik för ungdomar
            under sommarlovet som reger ­ ingen har genomfört. Det handlar
            om 350 miljoner kronor om året och har gjort stor nytta för ungdomars
            möjligheter till utökad rörlighet. Det har såklart påverkat möjligheten
            att transportera sig till såväl sommarjobb som fritidsaktiviteter.
          </note>
          <note>
            Jag vill understryka att det är viktigt att tidigt etablera en
            vana att använda kollektivtrafiken. Det ger förutsättningar för
            ett mer medvetet och hållbart transportbeteende senare i livet.
          </note>
          <note>
            Moderaterna och Kristdemokraterna föreslår vidare att anslaget
            till Trafikverket ska minskas med 5 miljoner, eftersom man inte
            vill se en förlängning av översynen av förutsättningarna för fossilfrihet
            för statligt ägda fartyg.
          </note>
          <note>
            Vi vet att ekobonusen kommer att stoppas.
          </note>
          <note>
            De föreslår också att anslaget till Transportstyrelsen ska minskas
            med ytterligare 5 miljoner, eftersom man inte ska ha någon förlängning
            av satsningen på regelefterlevnad vid miljözoner.
          </note>
          <note>
            Totalt innebär den moderata och kristdemokratiska budgeten nedskärningar
            på 489 miljoner under det här utgiftsområdet.
          </note>
          <note>
            Miljöpartiet ser med stor oro på möjligheterna för en ny regering
            att göra insatser för att minska klimatutsläppen i tillräcklig
            omfattning. Tyvärr kommer det att bli svårt för en ny regering
            att i en ändringsbudget klara de åtaganden Sverige har för att
            möta klimatförändringarna och minska utsläppen, eftersom skatteintäkterna
            har sänkts kraftigt.
          </note>
          <note>
            Vi behöver vända utsläppskurvorna nedåt för att klara av att
            begränsa temperaturökningen. Precis som också har nämnts tidigare
            kan man bli mörkrädd av IPCC:s rapport om möjligheterna att nå
            1,5-gradersmålet. Den visar att konsekvenserna blir stora om vi
            inte klarar av att uppnå den målsättningen.
          </note>
          <note>
            Fru talman! Utanför riksdagen i dag fick jag ett flygblad i handen
            av en äldre dam. Kanske var det fler som fick ett sådant flygblad.
            I det stod det: Vi älskar våra barn och barnbarn. Ett allt varmare
            klimat utgör ett hot mot deras framtid.
          </note>
          <note>
            Det är precis det som det handlar om: våra barns och barnbarns
            framtid. Glöm inte det!
          </note>
          <note>
            Eftersom budgetpropositionens ramar för området var större än
            de ramar som Moderaterna och Kristdemokraterna med stöd av Sverigedemokraterna
            har beslutat om har vi i Miljöpartiet och Socialdemokraterna i
            utskottet inte kunnat reservera oss. Av det skälet deltar Miljöpartiet
            inte i beslutet om utgiftsområdet. Vi hänvisar i stället till
            det särskilda yttrandet från Socialdemokraterna och Miljöpartiet.
            Jag yrkar också avslag på den reservation från Centerpartiet som
            finns i betänkandet.
          </note>
          <note>
            (Applåder)
          </note>
          <note type="speaker">
            Anf. 192 ANDERS ÅKESSON (C) replik:
          </note>
          <note>
            Fru talman! Jag vill tacka Emma Berginger för anförandet. Jag
            delar det stora engagemang för klimat och miljö som Miljöpartiet
            och Emma Berginger ger uttryck för. Centerpartiet delar det av
            all vår kraft. Jag noterar dock att vi i den praktiska politiken
            ibland söker olika vägar för uppnå gemensamma mål. Men det är
            väl därför vi är olika partier i Sveriges riksdag.
          </note>
          <note>
            Fru talman! När det gäller en sak är jag dock lite petig. Det
            gäller budgetprocessen. Jag kan givetvis ha hört fel, men jag
            tyckte nog att Emma Berginger sa i sitt anförande att den budgetram
            som vi nu har att ta ställning till kom till med Centerpartiets
            och Liberalernas passiva stöd. Jag kan ha hört fel, och då ska
            Emma Berginger givetvis rätta mig.
          </note>
          <note>
            Det var på det här sättet, vilket jag också sa i mitt anförande,
            att riksdagen i det första steget av budgetprocessen ställde sig
            bakom andra utgiftsramar och beräkningar av inkomster än Centerpartiet
            hade föreslagit. Därför följer vi praxis och avstår från att delta
            i beslut om anslagens fördelning, vilket vi också gjorde i rambeslutet.
            Vi röstade gult. Vi röstade på vårt eget förslag. Sedan röstade
            vi gult. Det är praxis.
          </note>
          <note>
            Fru talman! Om jag inte hörde fel vill jag be att få en förklaring
            till hur Miljöpartiet får det till att vara ett passivt stöd.
          </note>
          <note type="speaker">
            Anf. 193 EMMA BERGINGER (MP) replik:
          </note>
          <note>
            Fru talman! Jag kan konstatera att Anders Åkesson hörde fel.
            Det jag sa var att det var under Centerpartiets och Liberalernas
            passiva överseende som den hade röstats fram av då nämnda partier
            – Moderaterna, Kristdemokraterna och Sverigedemokraterna. Det
            är faktiskt inte samma sak.
          </note>
          <note>
            Jag kan också konstatera att den praxis som Anders Åkesson hänvisar
            till har brutits på ett tydligt sätt av Sverigedemokraterna som
            var uppe i talarstolen tidigare och talade för en budget som man
            sedan inte röstar på.
          </note>
          <note type="speaker">
            Anf. 194 ANDERS ÅKESSON (C) replik:
          </note>
          <note>
            Fru talman! Då hörde jag fel, vilket jag är glad över, men inte
            fullt så fel som jag kanske skulle förmås att tro. Även att påstå
            att det var ett passivt överseende är nog att gå lite långt i
            sin värdering av hur partier agerar i riksdagen, när partier följer
            inrutad praxis sedan början av 90-talet, det vill säga röstar
            på sin egen budget och om den faller röstar man gult. Man avstår.
          </note>
          <note>
            Att få det till passivt överseende samtidigt som man tidigare
            har kunnat avnjuta ett anförande av mig i vilket jag påpekade
            vilka satsningar Centerpartiet egentligen avser att göra är att
            gå lite långt. Men då har vi kanske mötts på mitten.
          </note>
          <note type="speaker">
            Anf. 195 EMMA BERGINGER (MP) replik:
          </note>
          <note>
            Fru talman! Jag är ändå positiv till att Anders Åkesson uttrycker
            ett sådant engagemang för klimatet som han inledde replikskiftet
            med. Det hade varit positivt om vi båda hade kunnat få lite mer
            genomslag i en budget som riksdagen faktiskt hade beslutat om.
          </note>
          <note type="speaker">
            Anf. 196 JESSICA ROSENCRANTZ (M):
          </note>
          <note>
            Fru talman! Jag vill börja med att yrka bifall till utskottets
            förslag.
          </note>
          <note>
            Eftersom Sverige har en övergångsregering var utgångspunkten
            för budgetpropositionen 2019 den budget som riksdagen beslutade
            för 2018. Det överensstämmer helt med de principer som vi har
            kommit fram till. Men det skulle samtidigt innebära att nödvändiga
            beslut skulle fördröjas och att en del rödgrön politik skulle
            förlängas.
          </note>
          <note>
            Samhällsproblemen har inte tagit paus för att Sverige saknar
            en verklig regering, och vår uppfattning är att Sverige inte kan
            vänta på reformer. Vi behöver stärka svensk ekonomi, jobbskapande
            och grundfunktioner i samhället. Därför har Moderaterna och Kristdemokraterna
            lagt fram ett gemensamt budgetförslag. Jag är glad över att riksdagen
            har ställt sig bakom dess ramar och nu också utskottet vad gäller
            utgiftsområde 22.
          </note>
          <note>
            Vi har hört hur vissa partier försöker vilseleda och påstå att
            detta skulle vara en servettskiss, som jag tror att statsministern
            inte fullt så statsman ­ namässigt uttryckte det häromveckan.
            Budgetförslaget är tvärtom seriöst, väl genomarbetat och bygger
            i huvudsak på regeringens budgetproposi ­ tion. Det vet naturligtvis
            de rödgröna partierna. Men de väljer att inte näm ­ na det.
          </note>
          <note>
            Däremot har vi gjort ändringar på ett visst antal viktiga punkter
            där Sverige behöver en annan och bättre politik här och nu.
          </note>
          <note>
            Det hade naturligtvis varit fritt fram också för de rödgröna
            partierna att i riksdagen lägga sina egna budgetförslag, det hade
            vi inte vänt oss emot. Sverige har en övergångsregering. Vi har
            inte en övergångsriksdag.
          </note>
          <note>
            Fru talman! Låt mig konstatera att Sverige är ett glesbefolkat
            land i norra Europas utkant med långa avstånd och en stark urbanisering
            till stora och små städer. En fungerande infrastruktur lägger
            grunden för jobb och tillväxt och är en förutsättning för att
            Sverige och svenska företag ska stå sig väl i en hård global konkurrens.
            Vi behöver väg, järnväg, sjöfart och flyg för att binda ihop vårt
            land.
          </note>
          <note>
            Samtidigt har transportsektorn stora utmaningar, och utsläppen
            från inrikestransporter står för en tredjedel av Sveriges utsläpp.
            Vi måste bryta beroendet av fossila bränslen, främja teknikutvecklingen
            och använda mer järnväg och sjöfart för att nå våra klimatmål.
            Moderaternas och Kristdemokraternas budget innehåller därför de
            näst största satsningarna i statens budget på klimat och miljö
            någonsin i Sveriges historia.
          </note>
          <note>
            Vår politik måste samtidigt ta hänsyn till att Sverige ser olika
            ut. Jag ska ta upp ett konkret exempel. Jag och min man bor i
            Stockholm. Vi har precis sålt vår bil eftersom vi kan göra det.
            Vi har nära tillgång till kollektivtrafik och till bilpool. Mina
            svärföräldrar, som bor två mil utanför Ockelbo i Gävleborgs län,
            är helt beroende av bilen och skulle inte kunna göra samma sak.
            Politiken behöver ta hänsyn till att människor ska kunna leva
            och utvecklas både i våra städer och på landsbygden.
          </note>
          <note>
            Den tidigare regeringens transportpolitik har ställt trafikslag
            mot var ­ andra och i många fall stad och land mot varandra, och
            det har bidragit till att fördyra våra transporter. Det är en
            politik som Sverige och svenska företag inte har råd med.
          </note>
          <note>
            I stället behövs kloka investeringar i infrastruktur och smarta
            styrmedel med hjälp av ny teknik och bränslen så att vi kan transportera
            oss grönare samtidigt som vi värnar vår konkurrenskraft. Vi har
            inte tid eller råd med symbolpolitik som inte tar oss närmare
            klimatmålen. När oberoende experter säger att sju av åtta av regeringens
            insatser på klimatområdet är ineffektiva tar vi det på allvar.
          </note>
          <note>
            För att nå klimatmålen är det viktigt att vi ställer om vår fordonsflotta.
            I tillägg till bonus–malus och reduktionsplikt med krav på inblandning
            av biodrivmedel, som vi står bakom fullt ut, har Moderaterna och
            Kristdemokraterna i sin budget ett riktat stöd för utbyggnad av
            laddinfrastruktur längs våra vägar på 50 miljoner kronor 2019
            och 100 miljoner kronor under de kommande åren. Det är viktig
            politik för att fler ska våga investera i exempelvis en elbil.
          </note>
          <note>
            Fru talman! På perronger runt om i Sverige fryser människor i
            väntan på tåg som är försenade eller inte kommer alls. Om fler
            vågar ta tåget bidrar det kraftigt till att nå våra klimatmål.
            Efter decennier av underinvesteringar i järnvägsunderhåll dubblerade
            alliansregeringen järnvägsunderhållet och i dag finns en politisk
            samsyn om att det är viktigt att satsa på järnvägen, vilket jag
            välkomnar. Moderaterna och Kristdemokraterna räknar också upp
            anslagen till järnvägen under de kommande tre åren.
          </note>
          <note>
            Samtidigt kan jag beklaga att den rödgröna regeringen inte har
            gått vi ­ dare med de viktiga frågor som handlar om hur vi styr
            järnvägens orga ­ nisation, eftersom allt inte handlar om peng
            ar. Den utredning på över 1 000 sidor som alliansregeringen tog
            fram om järnvägens organisation gömdes i en byrålåda på Näringsdepartementet
            av den rödgröna reger ­ ingen. Det är bara att beklaga.
          </note>
          <note>
            Det stämmer, som har framförts med emfas från talarstolen, att
            vi i vårt budgetförslag tar bort 350 miljoner kronor för avgiftsfri
            kollektivtrafik för unga på sommaren, som Vänsterpartiet fick
            igenom i sin budgetförhand ­ ling med MP och S. Men vi ger 1,5
            miljarder kronor till landstingen i gene ­ rella bidrag. Vi ger
            också 3,5 miljarder i generella bidrag till kommunerna så att
            de själva kan besluta om prioriteringar. Önskar man då fortsätta
            med satsningen på gratis kollektivtrafik för unga kan man gärna
            göra det.
          </note>
          <note>
            Vi återinför också fritidspengen till hushåll med ekonomiskt
            bistånd och utökar den till att också omfatta sommarlovsaktiviteter.
          </note>
          <note>
            Fru talman! Flyget är avgörande för att binda ihop vårt avlånga
            land också med vår omvärld. Den rödgröna regeringens ineffektiva
            flygskatt har enligt många experter begränsad klimatnytta. Den
            flyttar många av de inrikes transporterna till bil och flyttar
            många av de utrikes transporterna till Kastrup i Köpenhamn.
          </note>
          <note>
            Moderaterna och Kristdemokraterna föreslår därför att flygskatten
            avskaffas från den 1 juli 2019. I stället hoppas vi på ett krav
            på inblandning av biodrivmedel också i flygplanens tankar. Vi
            vill också ha olika start- och landningsavgifter beroende på vilket
            bränsle man använder. Det är smart klimatpolitik som tar sikte
            på att minska utsläppen, inte på att mins ­ ka flygandet.
          </note>
          <note>
            Fru talman! Många som bor på landsbygden saknar en fungerande
            kollektivtrafik och har påverkats i hög utsträckning av den rödgröna
            regeringens höjda bränsleskatter där bensin- och dieselskatter
            årligen har räknats upp mer än inflationen. Dessa skattehöjningar
            vill Moderaterna och Kristdemokraterna frysa. Alla som är beroende
            av bilen för jobb och försörjning ska inte missgynnas för att
            de bor utanför storstäderna eller långt ifrån en tågstation.
          </note>
          <note>
            Fru talman! Det svenska trafiksäkerhetsarbetet och vår vision
            om noll allvarligt skadade eller döda i trafiken är ett föredöme
            i resten av världen. En grund till många allvarliga olyckor är
            alkohol. Under alliansregeringens tid infördes försöksverksamhet
            i flera av våra hamnar med alkobommar, vilket kraftigt minskade
            antalet rattfulla förare som körde in i landet.
          </note>
          <note>
            Det påstods i talarstolen tidigare att Moderaterna och Kristdemokraterna
            inte gör någon förstärkning på det här området, vilket inte är
            sant. Tvärtom innebär vår budget 9 miljoner kronor i just förstärkning
            för att man ska kunna införa automatiserade nykterhetskontroller
            i flera av våra hamnar för att säkerställa att vi fortsätter att
            värna vårt viktiga trafiksäkerhetsarbete. Ingen ska kunna köra
            in i Sverige onykter.
          </note>
          <note>
            I en modern värld där allt fler tjänster är beroende av uppkoppling
            är den digitala infrastrukturen lika viktig som den fysiska. Därför
            är det avgörande att säkerställa en fortsatt fiberutbyggnad men
            också infrastruktur för den nya generationens internet 5G. En
            kommande regering måste säkerställa snabb auktionering av de spektrumband
            som krävs för att bygga ut 5G-näten i Sverige och därmed möjliggöra
            för uppkopplade människor, företag och produkter, inklusive självkörande
            bilar inom transportområdet. Moderaterna vill och vet att Sverige
            kan bli ett digitalt föregångsland.
          </note>
          <note>
            Fru talman! Sverige har inte råd att vänta på reformer. Jag är
            övertygad om att med rätt politik kan vi säkra ett pålitligt transportsystem,
            värna svensk konkurrenskraft och människors möjlighet att bo i
            hela landet samtidigt som vi gör transporterna gröna och hållbara.
            Sverige kan genom att kombinera tillväxt och hållbarhet bli ett
            föredöme för andra länder, men det förutsätter just både och om
            fler ska vilja ta efter.
          </note>
          <note>
            (Applåder)
          </note>
          <note>
            I detta anförande instämde Ander s Hansson (M).
          </note>
          <note type="speaker">
            Anf. 197 ANNA-CAREN SÄTHERBERG (S) replik:
          </note>
          <note>
            Fru talman! Tack, Jessica Rosencrantz, för ditt anförande! Det
            finns mycket som jag delar när det gäller det som vi måste vidareutveckla.
            Däremot ser jag inte att Jessica Rosencrantz har mer resurser
            i sin budget.
          </note>
          <note>
            Jag skulle vilja citera en person som sa så här den 31 mars 2018:
            ”Vi behöver bra och säkra vägar så att människor kan ta sig till
            jobbet och företag få sina varor levererade, oavsett var i landet
            man bor. Nu ser vi att våra vägar blir sämre och att pengarna
            inte räcker till för underhåll och snöröjning. Det duger inte.
            Moderaterna lovar därför 500 miljoner kronor per år till bättre
            vägar. Det är en kraftig investering i vårt gemensamma vägnät.
            Det handlar dels om underhåll av vägar och broar, men också om
            vintervägunderhåll under årets kallare månader.”
          </note>
          <note>
            Satsningen omfattade 500 miljoner kronor per år under den här
            mandatperioden, alltså totalt 2 miljarder kronor . Min fråga till
            Jessica Rosen ­ crantz blir då: Vem var det som lovade svenska
            folket det i årets val?
          </note>
          <note type="speaker">
            Anf. 198 JESSICA ROSENCRANTZ (M) replik:
          </note>
          <note>
            Fru talman! Tack för frågan! Det låter som en klok person. Jag
            tror att det var jag själv.
          </note>
          <note>
            Vi hade mer pengar till vägunderhåll i Moderaternas budget. Men
            två olika partier skulle komma överens om olika prioriteringar
            och nu har vi landat i ett gemensamt budgetförslag, som ser ut
            på ett visst sätt.
          </note>
          <note>
            Jag sticker inte under stol med att jag tror att mer pengar behövs
            till vägunderhåll. Jag tror att vi får återkomma hit till kammaren
            i en nära framtid och se hur vi ytterligare kan förstärka den
            svenska väginfrastrukturen.
          </note>
          <note>
            Jag kan dock konstatera att människor som är beroende av vägnätet
            och vägtransporter runt om i landet är väldigt trötta på en rödgrön
            politik som bara gör det dyrare och svårare att använda vägnätet.
            Jag tror nog att Anna-Caren Sätherberg ska ha lite lägre tonläge
            i just denna fråga.
          </note>
          <note type="speaker">
            Anf. 199 ANNA-CAREN SÄTHERBERG (S) replik:
          </note>
          <note>
            Fru talman! Tack, Jessica Rosencrantz, för svaret!
          </note>
          <note>
            Jag tycker ändå att det är anmärkningsvärt att Moderaterna går
            till val på att satsa 500 miljoner kronor mer till landets vägar.
            Det är en satsning på 2 miljarder, som man stolt talade om och
            som fortfarande finns angiven på Moderaternas hemsida.
          </note>
          <note>
            Är ditt svar att Kristdemokraterna har starkt stått emot satsningen
            på vägar? Förstod de inte, som du gjorde, att man behövde detta?
          </note>
          <note>
            Oavsett detta vill jag säga något om den servettskiss som du
            kallade genomarbetad. Långsiktighet och förutsägbarhet vill såväl
            företag som myndigheter och människor ha. Det budgetkaos som inte
            bara har rått i trafikutskottet visar inte på att den var väl
            genomarbetad.
          </note>
          <note type="speaker">
            Anf. 200 JESSICA ROSENCRANTZ (M) replik:
          </note>
          <note>
            Fru talman! Det har varit kaos i Sveriges riksdag, och ingenting
            är i ordning när Socialdemokraterna inte får igenom sin politik.
            Jag förstår att detta är en bildsättning som de rödgröna partierna
            gärna vill driva.
          </note>
          <note>
            Faktum är att vartenda utskott har haft en gedigen process om
            detta. De har bjudit in personal från Regeringskansliet, som har
            fått ge sina synpunkter på de olika budgetförslagen. Vi har uppfyllt
            beredningskraven i dess olika delar. Jag tycker därför att det
            är anmärkningsvärt att man vill sprida en felaktig bild av att
            det har varit kaos i Sveriges riksdag, bara för att man inte får
            igenom sin egen budget.
          </note>
          <note>
            När det gäller det förstnämnda kan jag bara upprepa vad jag sa.
            Ibland måste man göra prioriteringar bland flera olika viktiga
            anslag. I detta fall landade budgeten på detta vis. Jag är dock
            stolt över att få företräda en budget som på riktigt fokuserar
            på att vi behöver alla slags transporter i Sverige och som inte
            har som uttryckligt syfte att bekämpa vissa trafikslag. Det var
            ju den tidigare regeringens uttryckliga mål.
          </note>
          <note type="speaker">
            Anf. 201 JENS HOLM (V) replik:
          </note>
          <note>
            Fru talman! Moderaterna var valets stora förlorare. Inget parti
            tappade så många väljare – 170 000 – som Moderaterna. I mina ögon
            agerar Moderaterna nu alltmer som ett desperat, skadskjutet djur.
          </note>
          <note>
            Först misslyckas man totalt med att bilda en ny regering. Sedan
            testar man budgetspåret i stället. Man kräver att övergångsregeringen
            inte ska få lägga en budget med några nya politiska reformer alls.
            I nästa veva lägger man fram en egen budget som är full av politiska
            förslag. Man kräver att statsminister Stefan Löfven, som inte
            får avgå eftersom han leder en övergångsregering, ska administrera
            en budget från Moderaterna, Kristdemokraterna och Sverigedemokraterna.
          </note>
          <note>
            Jag tycker inte att detta är särskilt ansvarsfullt, och det kommer
            för Moderaternas del att straffa sig.
          </note>
          <note>
            När det gäller innehållet i denna budget är det djupt problematiskt
            att Moderaterna avskaffar gratis kollektivtrafik under sommaren
            för barn och unga.
          </note>
          <note>
            Camilla Bunke från Skånetrafiken säger på följande vis om hur
            gratis kollektivtrafik för unga har fungerat i Skåne: ” Vi har
            fått många rapporter om att det har varit mycket uppskattat och
            att Skånes ungdomar verkligen tagit chansen att prova på kollektivtrafiken.
            ”
          </note>
          <note>
            Precis så tror jag att det har varit runt om i hela landet. Äntligen
            har ungdomar vant sig vid att resa kollektivt. Jag tror att det
            är ett beteende som kommer att följa med dem i vuxenlivet. Det
            kommer att vara bra för dem själva, och det kommer också att vara
            bra för miljön.
          </note>
          <note>
            Jag lyssnade noga på Jessica Rosencrantz anförande. Hon sa många
            fina saker om klimatet. Men hur ska vi kunna rädda klimatet när
            ni avskaffar reformer som strävar i en sådan riktning, som exempelvis
            reformen med gratis kollektivtrafik för unga?
          </note>
          <note type="speaker">
            Anf. 202 JESSICA ROSENCRANTZ (M) replik:
          </note>
          <note>
            Fru talman! Tack, Jens Holm, för frågan!
          </note>
          <note>
            Sju av åtta partier i Sveriges riksdag är överens om målen, men
            vi är inte överens om medlen för hur vi exakt ska nå klimatmålen.
            När sju av åtta av regeringens åtgärder bedöms vara ineffektiva,
            enligt olika experter som exempelvis Konjunkturinstitutet, tycker
            jag att det finns anledning att ifrågasätta om 1 miljard till
            elcykelpremie, 350 miljoner till riktat stöd för avgiftsfri kollektivtrafik
            för unga eller en ineffektiv flygskatt är rätt reformer. I bästa
            fall är det symbolpolitik, och i värsta fall utgör vissa förslag
            en politik som leder i helt fel riktning.
          </note>
          <note>
            Jag är stolt över att vi genom vårt budgetförslag kan bygga ut
            laddinfrastrukturen längs med vägnätet för att möjliggöra för
            fler människor att våga investera i exempelvis en elbil.
          </note>
          <note>
            Jag är stolt över att vi har förslag om hur vi på riktigt ska
            kunna byta ut bränslet i flygplanen i stället för att komma med
            pekpinnar till människor som har lång väg till närmaste stad eller
            arbetsplats och säga att de inte borde ta flyget eftersom vi inte
            tycker att man ska flyga i det här landet. Vi säger tvärtom att
            vi ska byta ut bränslet.
          </note>
          <note>
            Jag är stolt över att vi ökar medlen till forskning om biodrivmedel
            för flyget. Jag är stolt över att vi länge har drivit på och står
            bakom reformer som bonus–malus och reduktionsplikt med krav på
            inblandning av biodrivmedel till bilarna.
          </note>
          <note>
            Jag är på en mängd områden väldigt stolt över vår miljö- och
            klimatpolitik. Som jag sa är detta den näst största miljö- och
            klimatbudget som Sverige någonsin har haft.
          </note>
          <note>
            Lyssnarna kan nog ta uttalanden som ”slakt”, ”kraftig nedskärning”
            och allt vad vi hört från de rödgröna med en viss nypa salt. Det
            är bara retorik och inte så mycket mer.
          </note>
          <note type="speaker">
            Anf. 203 JENS HOLM (V) replik:
          </note>
          <note>
            Fru talman! Det där stämmer inte alls. På exempelvis klimatinvesteringsområdet
            halverar ni investeringarna genom denna budget. Ni vill avskaffa
            flygskatten, som minskar utsläppen med ungefär 180 000 ton. Det
            är lika mycket som de samlade utsläppen från Malmö stads bilar.
            Kom då med ett bättre förslag! Men ingen har hittills sett något
            sådant.
          </note>
          <note>
            Moderaterna drömmer om en biobränsleinblandning, som inte finns
            här och nu. Därför behövs flygskatten.
          </note>
          <note>
            Den gratis kollektivtrafiken för unga ledde till att 3,5 miljoner
            nya kollektivtrafikresor gjordes bland barn och unga bara i Skåne
            län, tack vare att vi gjorde kollektivtrafiken gratis på sommaren
            för barn och unga.
          </note>
          <note>
            Det är reformer som dessa som Moderaterna och Kristdemokraterna
            med stöd av Sverigedemokraterna avskaffar. Detta är inte att ta
            ansvar för Sveriges framtid.
          </note>
          <note type="speaker">
            Anf. 204 JESSICA ROSENCRANTZ (M) replik:
          </note>
          <note>
            Fru talman! Med 1,5 miljarder i generella statsbidrag till landstingen
            finns det som sagt alla möjligheter att fortsätta denna satsning
            på kollektivtrafiken om man tycker att det är prioriterat.
          </note>
          <note>
            Vad gäller flygtrafiken riktade denna kammare ett tillkännagivande
            till regeringen om att den måste säkerställa att få verktyg på
            plats för att få fram biobränslen till flyget. Innan tillkännagivandet
            gjordes var flygskatten det enda vi hade sett från regeringens
            sida. Det förekom inga seriösa diskussioner om hur vi skulle kunna
            byta ut bränslet. Det var denna kammare som riktade tillkännagivandet
            till regeringen.
          </note>
          <note>
            Sent omsider tillsattes en utredning under ledning av Maria Wetterstrand.
            Den kommer i mars nästa år, och jag ser mycket fram emot att få
            läsa dess slutsatser. Jag hoppas att vi strax därefter kan gå
            vidare och få smarta styrmedel på plats för att sänka utsläppen
            från flyget. Men då har vi redan avskaffat den ineffektiva och
            skadliga flygskatt som den tidigare regeringen införde.
          </note>
          <note type="speaker">
            Anf. 205 EMMA BERGINGER (MP) replik:
          </note>
          <note>
            Fru talman! Det är en mörk bild av Sverige som Jessica Rosencrantz
            målar upp. Hon säger att vi är ett glesbefolkat land i det nordliga
            hörnet av Europa, trots att den sydliga delen av Sverige är minst
            lika tätbefolka d som stora delar av Europa i övrigt.
          </note>
          <note>
            Jag har svårt att förstå vad Jessica Rosencrantz har emot Kastrup,
            som är den regionala flygplats som de flesta skåningar vill vända
            sig till. Men det var inte därför jag tog replik, utan jag är
            på riktigt nyfiken på hur Moderaterna vill arbeta för att minska
            våra klimatutsläpp, nu när man väljer att ta bort flygskatten
            utan att ha en ordentlig plan för hur flygets utsläpp ska kunna
            hanteras i övrigt. Vi vet att de biodrivmedel som Jessica Rosencrantz
            hänvisar till inte kommer att vara tillräckliga och att vi kommer
            att se problem när det gäller kvaliteten på den biologiska mångfalden
            i Sveriges skogar, som vi behöver värna.
          </note>
          <note>
            Jag undrar också hur de 50 miljoner kronorna till laddinfrastruktur
            ska kunna svara upp mot de 840 miljoner som man väljer att dra
            ned Klimatklivets investeringar med och som i stor utsträckning
            har gått till just laddinfrastruktur. I betänkandet nämns att
            man helst hade velat avskaffa Klimatklivet helt men att man hade
            vissa delar upptecknade sedan tidigare.
          </note>
          <note>
            Min fråga är som sagt: Hur vill ni få en effektiv klimatpolitik
            som sänker utsläppen av växthusgaser, särskilt med tanke på att
            ni vill skattebefria flyget och investera kraftigt i vägar?
          </note>
          <note type="speaker">
            Anf. 206 JESSICA ROSENCRANTZ (M) replik:
          </note>
          <note>
            Fru talman! Tack, Emma Berginger!
          </note>
          <note>
            Jag kan gläda Emma Berginger med att det tar längre tid än två
            minuter för mig att beskriva hela vår miljö- och klimatpolitik,
            för den är ganska omfattande.
          </note>
          <note>
            Låt mig ändå stolt konstatera att vi till exempel tillför 1 miljard
            till de gröna näringarna, som är otroligt viktiga för att få fram
            det biobränsle som Emma Berginger beskrev. Vi tillför också 1
            miljard i multilateralt klimatbistånd, utöver den rena miljö-
            och klimatbudgeten.
          </note>
          <note>
            När det gäller exempelvis flyget, om man nu ska svara på just
            den frå ­ gan, finns det enormt många åtgärder att vidta. Till
            exempel finns ett ge ­ mensamt europeiskt luftrum, som enligt
            olika bedömare sägs kunna sänka utsläppen med 15 procent när vi
            plötsligt kan börja flyga rakare i stället för att ta omvägar
            i de olika nationella luftrummen, det finns krav på inblandning
            av biobränsle och det finns den norska modellen med olika start
            ‑ och landningsavgifter beroende på bränsle.
          </note>
          <note>
            Jag tar också fasta på vad EU:s forskningschef för flyget säger.
            Han beskriver att vi inom tio år nog kommer att kunna ha elflygplan
            också, vid sidan av flygplan med inblandning av biodrivmedel.
            Jag har en tilltro till att tekniken kommer att lösa en del av
            utmaningarna, men jag har också en övertygelse om att politiken
            måste driva på med rätt verktyg. En väg är då bland annat inblandning
            av biodrivmedel.
          </note>
          <note type="speaker">
            Anf. 207 EMMA BERGINGER (MP) replik:
          </note>
          <note>
            Fru talman! Jag ser också fram emot den utredning som Maria Wetterstrand
            leder om biobränslen i flyget. Samtidigt kan jag konstatera att
            vi med den kunskap vi har i dag vet att biomassan inte räcker
            om vi ska fortsätta att öka flyget i den takt vi gör. Då vet vi
            att klimatnyttan av att blanda in biobränsle kommer att vara uppslukad
            till år 2030.
          </note>
          <note>
            Jag tycker att vi ska arbeta med de styrmedel som vi har tillgängliga
            i dag. Flygskatten har varit ett sådant styrmedel. Sedan hade
            Miljöpartiet önskat att de klimatstyrande effekterna av flygskatten
            hade blivit ännu högre. Jag kan konstatera att det är oerhört
            problematiskt att man väljer att ta bort den indexering av bränsleskatterna
            som Jessica Rosencrantz nämn ­ de tidigare, då ett borttagande
            av indexeringen faktiskt gör att skatten urholkas.
          </note>
          <note type="speaker">
            Anf. 208 JESSICA ROSENCRANTZ (M) replik:
          </note>
          <note>
            Fru talman! Som jag sa i mitt anförande tror jag att det är viktigt
            att säkerställa att människor både på landsbygden och i våra städer
            kan få ihop sin tillvaro och ta sig till och från arbetet. Då
            krävs genomtänkta styrmedel.
          </note>
          <note>
            Jag är medveten om att Miljöpartiet ganska ofta utformar sin
            politik utifrån vad som fungerar i Stockholms stad. För mig som
            bor här kan jag konstatera att det funkar alldeles utmärkt, men
            Sverige ser annorlunda ut. Jag tror att exempelvis kraftigt höjda
            bensin- och dieselskatter slår hårt mot dem som saknar kollektivtrafik.
            Då tycker jag inte att det är en framkomlig väg att varje år höja
            dessa skatter med mer än inflationen.
          </note>
          <note>
            Jag tror inte att det är en framkomlig väg, om man vill nå riktig
            klimatnytta, att ha en skatt på flygplansstolen men inte på flygplansbränslet.
            Det är bland annat det senare vi vill åstadkomma genom att omförhandla
            Chicagokonventionen så att det blir möjligt att beskatta flygbränsle
            men också värna om den globala överenskommelse som nu finns om
            flyget, där vi kan sänka utsläppen på riktigt. Sverige står ju
            för en ganska liten andel av utsläppen.
          </note>
          <note type="speaker">
            Anf. 209 MAGNUS JACOBSSON (KD):
          </note>
          <note>
            Fru talman! Jag vill börja med att konstatera att det är väldigt
            orättvist: Jag har en stark supporter i denna debatt. Det är min
            dotter, tolv år, som har roat sig med att sitta här och lyssna
            på oss. Men jag ska gå över till mitt tal.
          </note>
          <note>
            Under större delen av vår historia var det sjöar, älvar och hav
            som var våra huvudsakliga handels- och transportleder. Byar, köpingar
            och städer växte fram där olika vattendrag mötte vägar. Under
            1800-talet förändrades detta då järnvägen skapade helt nya transportleder,
            men grundprincipen fanns kvar: Där järnvägen mötte vattendrag
            och vägar fortsatte städerna att utvecklas.
          </note>
          <note>
            T-Fordens inträde på marknaden i kombination med billigt bränsle
            var 1900-talets stora trafikreform, som gjorde att handel kunde
            utövas på allt större sträckor. Varje nytt trafikslag förändrade
            förutsättningarna för oss människor samtidigt som själva grundprincipen
            aldrig förändrades, nämligen att det är handel och inte arbete
            som skapar välfärd.
          </note>
          <note>
            Under inledningen av 2000-talet har en del av handeln flyttat
            ut på näringsutskottet ­ tet, men även där gäller samma universella
            principer. De länder, städer, byar och företag som har väl fungerande
            it har bättre förut ­ sättningar än andra att bedriva handel.
            Det finns således ett mönster där nya innova ­ tioner leder till
            nya handelsplatser. Vi i Sverige har varit för ­ hållandevis duktiga
            på att fånga upp dessa innovationer. Vi skapade han ­ delskompanier
            som handlade med Kina under 1700-talet, vi lånade pengar och byggde
            järnväg under 1800-talet, vi förbättrade våra vägar under 1900-talet
            och vi var förhållandevis framgångsrika med digita ­ liseringen
            under början av 2000-talet. Allt detta har bidragit till att vi
            i dag har en välfärdsstat som ger våra medborgare utbildning,
            vård, pension med mera.
          </note>
          <note>
            Fru talman! I dag diskuterar vi utgiftsområde 22. Dagens beslut
            kommer att påverka oss alla, och det kommer att ge våra barn och
            barnbarn förutsättningar för välfärd. Ibland när vi träter om
            olika budgetramar eller enskilda sträckningar på en väg eller
            järnväg bör vi lyfta blicken och fråga oss hur vår framtid kommer
            att påverkas. Vad får satsningen för ekonomiska, ekologiska och
            sociala effekter?
          </note>
          <note>
            Fru talman! Kristdemokraterna och Moderaterna lägger fram en
            gemensam budget för 2019. Till stora delar sammanfaller den med
            övergångsbudgeten. Hos oss har vi tittat lite på detta: Det är
            2 ½ procents skillnad. Jag är inte säker på att världen rasar
            ihop för denna ”oerhörda” skillnad mellan våra budgetar.
          </note>
          <note>
            Däremot är det så att vi avskaffar gratis kollektivtrafik för
            unga samt avvecklar flygskatten i dess nuvarande form. Därför
            tar vi också bort den extra kompensationen till mindre flygplatser
            som infördes samtidigt med flygskatten. Enligt vår uppfattning
            är nuvarande flygskatt ineffektiv och drabbar framför allt dem
            som bor utanför våra stora städer.
          </note>
          <note>
            Det är angeläget att Sverige fortsätter att ligga i framkant
            i den gröna omställningen av flygtrafiken. Vi föreslår därför,
            tillsammans med Moderaterna, att det införs krav på obligatorisk
            inblandning av förnybart bränsle i alla flygbränslen. Vi anser
            även att start- och landningsavgifterna bör vara miljö- och klimatstyrande
            för att premiera dem som använder effektiva motorer eller mer
            förnybart bränsle.
          </note>
          <note>
            Vi vill att Sverige tar ledartröjan för att omförhandla de internationella
            avtal som i nuläget sätter stopp för mer generella flygskatter
            i exempelvis Europa. Vi avsätter 100 miljoner inom utgiftsområde
            20 för att rikta satsningar på forskning och utveckling av biobränslen
            för flyget.
          </note>
          <note>
            För att minska koldioxidutsläppen satsar vi på att bygga ut laddstolpar,
            vilket underlättar för omställningen av fordonsflottan. Vi är
            alla medvetna om att vi måste minska våra koldioxidutsläpp. Detta
            förutsätter dock att vi har medborgarnas stöd för dessa förändringar.
            När man exempelvis straffbeskattar landsbygden via höga bränslekostnader
            på de fordon som människor är tvungna att ha för att sköta sitt
            arbete eller skjutsa barnen till olika former av fritidsaktiviteter
            blir det fel.
          </note>
          <note>
            Fru talman! I stället för att straffbeskatta landsbygdens befolkning
            vill vi kristdemokrater genomföra strukturella förändringar. Genom
            att elektrifiera våra större vägar i södra Sverige kan vi halvera
            koldioxidutsläppen från den tunga lastbilstrafiken. Bygger vi
            ny höghastighetsjärnväg, dubbelspår mellan Stockholm, Karlstad
            och Oslo samt mellan Oslo, Uddevalla, Göteborg, Malmö och Köpenhamn
            kan vi flytta gods från lastbil till tåg och få fler att välja
            tåg i stället för flyg inom Norden.
          </note>
          <note>
            Kristdemokraterna är medvetna om att strukturella investeringar
            kräver nya finansieringsmodeller. På samma sätt som vi inte klarade
            av att bygga ut järnvägen under 1800-talet via statliga anslag
            kommer vi inte att klara av att bygga allt det som vi önskar med
            dagens finansiering. Samverkan mellan kommuner, regioner och stat
            kommer att var norm snarare än undantag. Olika former av bompeng
            för att finansiera bestämda sträckor kommer att vara nödvändiga.
            Om vi inte hittar andra finansieringslösning ­ ar riskerar vi
            att fastna i fråga om bra projekt bara därför att delar av beslutsprocessen
            inte kan vara med och finansiera den enskilda sträckan. Detta
            har skett bland annat i Stockholm, där de flesta är överens om
            att man behöver bygga färdigt ringleden genom att bygga Östra
            länken. Men på grund av olika politiska låsningar kommer man inte
            till skott. Det är ett exempel på en vägsträcka som hade kunnat
            lösas genom exempelvis en bompeng. Jag tror att en del funderar
            över begreppet bompeng. Men jag bor så nära Norge att jag vet
            hur den fungerar.
          </note>
          <note>
            Fru talman! Utöver dessa projekt anser Kristdemokraterna att
            det är viktigt att vi arbetar med de projekt som är nära brukarna.
            Utvecklad kollektivtrafik, kommunal och regional cykelstrategi,
            stöd till enskilda vägar samt åtgärder för smärre förändringar
            inom trafiksystemet är sådant som underlättar människors vardag.
            Det är bland annat därför som vi avsätter 3,5 miljarder kronor
            till kommunerna och 1,5 miljarder kronor till regioner och landsting.
            Därför är det viktigt att våra myndigheter fångar upp dessa vardagsbehov.
            Det är i det vardagliga som vi vinner förtroende för infrastrukturpolitiken.
            Det är också det som gör att vi sedan kan göra de större strukturella
            förändringarna. Alla som bor och bygger i Sverige påverkas av
            de åtgärder som vi vidtar inom trafiksystemet.
          </note>
          <note>
            Fru talman! Kristdemokraterna anser att sjöfarten är en viktig
            del av transportsystemet. Godsflöden mellan olika länder och kontinenter
            ökar. Vi måste därför ha en sjöfartsstrategi som uppmuntrar till
            inflaggning, långsiktighet, stabilitet för näringen samt utveckling
            av våra hamnar. Framtidens sjöfart kommer att kräva moderna hamnar
            som fungerar som logistikcentrum, där omlastning mellan båt, järnväg
            och lastbil fungerar på ett bra sätt. Det är viktigt att våra
            myndigheter arbetar för samordning av de olika trafikslagen när
            Sveriges hamnar utvecklas.
          </note>
          <note>
            Fru talman! Ett område som måste omnämnas i denna debatt är trafiksäkerheten.
            Vi är många som rör oss i trafikmiljön. Därför måste vi stän ­
            digt arbeta för att utveckla säkerheten för våra trafikanter.
            Gång- och cykelvägar inom och mellan kommuner ökar säkerheten
            för trafikanterna. Återkommande trafik- och alkoholkontroller
            ökar säkerheten för oss alla. Ombyggnation och förnyelse av våra
            vägnät, där man tar hänsyn till alla trafikanter inklusive motorcyklar,
            bidrar till minskade skador och dödsfall. Många av de trafiksäkerhetsåtgärder
            som jag nämner har inte bara den effekten att de ökar säkerheten,
            utan de är också bra för miljön.
          </note>
          <note>
            Fru talman! Jag är glad för att vi har kunnat göra upp med Moderaterna
            om årets budget. Jag är till och med stolt över det. Jag tycker
            att det är glädjande. Dock hoppas jag att framtida budgetar ska
            förhandlas tillsammans med alla allianspartier. Vi har samarbetat
            under det senaste decenniet, och vi har förutsättningar för att
            samarbeta även i framtiden. Jag gillar mina alliansvänner. Jag
            är stolt även över dem. Därför yrkar jag bifall till förslaget
            i detta betänkande.
          </note>
          <note>
            (Applåder)
          </note>
          <note type="speaker">
            Anf. 210 JENS HOLM (V) replik:
          </note>
          <note>
            Fru talman! Jag försöker förstå varför det är så viktigt för
            Kristdemokraterna att avskaffa flygskatten. Då sa Magnus Jacobsson
            att den är ineffektiv och att det finns andra åtgärder som man
            kan vidta, till exempel att använda sig av biobränsle, och att
            man överlag kan forska på ny teknik.
          </note>
          <note>
            Jag kan hålla med om att flygskatten inte är tillräcklig för
            att vi ska kunna komma till rätta med flygets utsläpp. Och vi
            ska komma ihåg att detta är Sveriges, västvärldens och kanske
            hela världens snabbast växande utsläppskälla. Om vi inte gör någonting
            nu mot flygets utsläpp har vi en gökunge som kommer att växa sig
            så stor att denna utsläppskälla kommer att vara större än någon
            annan. Då tycker jag att en flygskatt i alla fall är ett sätt
            att komma till rätta med dessa utsläpp. Den minskar de facto utsläppen
            med 180 000 ton – lika mycket som Malmö stads bilar. Jag tycker
            att Kristdemokraterna då får visa på ett effektivare sätt att
            minska flygets utsläpp här och nu. Drömma om biobränslen kan man
            göra. Men de finns inte här och nu. Biobränslen har också den
            problematiken att de konkurrerar med andra saker som man vill
            göra på den mark där biobränslen odlas.
          </note>
          <note>
            Magnus Jacobsson sa att man i stället vill ha en start- och landningsavgift.
            Det låter inte som någon dum idé. Men då får Kristdemokraterna
            presentera en start- och landningsavgift som är minst lika effektiv
            som den befintliga flygskatten. Vi ska också komma ihåg att Kristdemokraterna
            ville avskaffa flygskatten redan från och med den 1 januari. Men
            jag ser inga som helst konkreta alternativ från Kristdemokraterna
            för att minska flygets utsläpp från och med den 1 januari. Vad
            har ni för förslag här och nu och inte drömmar i framtiden?
          </note>
          <note type="speaker">
            Anf. 211 MAGNUS JACOBSSON (KD) replik:
          </note>
          <note>
            Fru talman! Man måste se trafiksystemen som en helhet. Genomgåen
            ­ de för Vänsterns politik är att man missgynnar landsbygd och
            gynnar dem som bor i städer. Det gäller oavsett om vi talar om
            busskort, flygskatt eller ökade bränslekostnader. Genomgående
            har de en och samma effekt, nämligen att landsbygden drabbas och
            att de som bor i städerna tjänar på dem.
          </note>
          <note>
            Flyget står för ungefär 3 procent av koldioxidutsläppen. Vi kan
            givetvis jaga dessa 3 procent hur mycket som helst. Eller också
            gör man som jag gör i mitt anförande och konstaterar att Sverige
            har varit extremt duktigt under de senaste århundradena på att
            ta till sig ny teknik. Här tror jag att vi skulle kunna komma
            väldigt långt tillsammans om vi exempelvis börjar samtala om koldioxidutsläppen
            i sin helhet. Då är det antagligen mycket mer effektivt att se
            om vi kan hitta finansiella lösningar för att elektrifiera fler
            av våra vägar än att hålla på och straffbeskatta landsbygden.
            Det är denna typ av systemtänk, när ni går in i det lilla och
            inte tar hänsyn till vem som drabbas, som missgynnar den svenska
            miljöpolitiken. Vi måste jaga koldioxidutsläppen i stort. Då ska
            vi gå in där det är effektivt utan att straffbeskatta landsbygden.
          </note>
          <note type="speaker">
            Anf. 212 JENS HOLM (V) replik:
          </note>
          <note>
            Fru talman! Jag förstår faktiskt ingenting. Vi måste göra saker
            som är effektiva. Ja, här har vi ett effektivt styrmedel, och
            Kristdemokraterna säger att man ska göra andra saker men presenterar
            inte ett enda konkret förslag. Jag förstår inte heller talet om
            att landsbygden straffas när det är Kristdemokraterna, Moderaterna
            och Sverigedemokraterna som i sin budget under detta utgiftsområde
            drar ned öronmärkta satsningar på kollektivtrafik i landsbygd.
            Det är också Kristdemokraterna, Moderaterna och Sverigedemokraterna
            som drar ned på öronmärkta satsningar på gratis kollektivtrafik
            för barn och ungdomar över hela landet, som är någonting som gör
            att ungdomarna själva kan resa kollektivt så att föräldrarna inte
            behöver skjutsa dem kors och tvärs. Det är någonting som Magnus
            Jacobsson själv var inne på i sitt anförande. Jag hör ingenting
            om konkreta förslag från Kristdemokraterna om hur vi ska minska
            utsläppen från flygsektorn eller andra områden. Det gör mig, fru
            talman, en smula besviken.
          </note>
          <note type="speaker">
            Anf. 213 MAGNUS JACOBSSON (KD) replik:
          </note>
          <note>
            Fru talman! Det är helt uppenbart att vi talar förbi varandra.
            Jag tar det sakta. Inom flygets område talar vi om mer bränsle
            och om att man kan beskatta på ett annat sätt. Vi är alltså beredda
            att vidta åtgärder även på flygets område. Men vi är inte beredda
            att vidta åtgärder som drabbar stora delar av landsbygden. Det
            är samma sak när det gäller att höja bränslepriserna. Vi är beredda
            att titta på modeller som kan vara effektiva när det gäller att
            flytta från transporter med miljöfarligt bränsle till transporter
            med miljöbra bränsle, exempelvis el. Men vi är inte beredda att
            straffbeskatta landsbygden.
          </note>
          <note>
            Om vi menar allvar med det som jag tar upp i mitt anförande,
            alltså att man på ett seriöst sätt – gärna tillsammans och gärna
            över blockgränserna – tittar på hur vi skulle kunna komma framåt
            med en elektrifiering, på samma sätt som v i på 1800-talet byggde
            järnväg kommer det att krävas mer el. Då är egentligen frågan:
            Kommer Vänsterpartiet att blockera kärnkraftsutveckling?
          </note>
          <note type="speaker">
            Anf. 214 TREDJE VICE TALMANNEN:
          </note>
          <note>
            Jag vill påpeka att det inte bör ställas frågor i en avslutande
            replik. Men jag noterar att Jens Holm ville svara och inte fick
            svara.
          </note>
          <note type="speaker">
            Anf. 215 ANNA-CAREN SÄTHERBERG (S) replik:
          </note>
          <note>
            Fru talman! Jag blir lite nyfiken. Jessica Rosencrantz lovade
            i valet en satsning på landsbygdens vägar med 500 miljoner kronor,
            och hon sa i replikskiftet med mig att det var en hård förhandling.
            På andra sidan stod naturligtvis Magnus Jacobsson. Det gör att
            jag blir lite nyfiken och måste fråga: Vad har Magnus Jacobsson
            emot en satsning på vägarna med 500 miljoner kronor?
          </note>
          <note type="speaker">
            Anf. 216 MAGNUS JACOBSSON (KD) replik:
          </note>
          <note>
            Fru talman! Jag tror att vi får vara lite mer ärliga mot varandra;
            riktigt så går väl inte budgetförhandlingar till hos er heller,
            utan jag misstänker att ni har en budgetgrupp som sitter och förhandlar.
            Jag har inte riktigt varit delaktig i varje enskilt kommatecken
            i den här förhandlingen, ska jag i all ödmjukhet konstatera.
          </note>
          <note>
            Precis som Moderaterna har vi dock givetvis haft ett antal områden
            som vi har fokuserat på. För oss har det varit vårdfrågor. En
            fråga som har varit jätteviktig för oss är biståndet, och en annan
            viktig fråga har varit att säkerställa att kommuner ska kunna
            se till att flyktingar kan bo kvar i sina bostäder. Jag är oerhört
            glad att just SD, av alla, röstade för detta. Vi har alltså haft
            frågor som vi har drivit.
          </note>
          <note>
            Sedan är det så – det vet alla som sitter här, och det är likadant
            i kommun- och landstingsvärlden – att vi lägger fram en ettårsbudget.
            Men i finansutskottet pekar vi ändå på en treårsbudget, och de
            stora investeringarna kommer 2020 och 2021. Jag hoppas givetvis
            att vi får till en regering som kommer att kunna verkställa dem
            2020 och 2021. När det gäller 2019 års budget är det dock helt
            korrekt att Moderaterna inte har fått igenom detta. Vi har fått
            igenom andra grejer, exempelvis 2 miljarder till att korta köer
            i vården. Det har vi kristdemokrater prioriterat.
          </note>
          <note>
            Vi har prioriterat de mjuka värdena – men också säkerställt att
            infrastrukturen inte skadas.
          </note>
          <note type="speaker">
            Anf. 217 ANNA-CAREN SÄTHERBERG (S) replik:
          </note>
          <note>
            Fru talman! Tack för din ärlighet, Magnus Jacobsson!
          </note>
          <note>
            Magnus Jacobsson sa också i sitt anförande att man ökade det
            generella bidraget till Sveriges 290 kommuner och att det, om
            jag förstår det rätt, skulle vara ett tillskott på 3,6 miljarder.
            Men då måste jag fråga Magnus Jacobsson: Är det verkligen ett
            tillskott, eller äts det upp av att man tar bort specialdestinerade
            statsbidrag till våra 290 kommuner? Vad är egentligen tillskottet
            till Sveriges 290 kommuner?
          </note>
          <note type="speaker">
            Anf. 218 MAGNUS JACOBSSON (KD) replik:
          </note>
          <note>
            Fru talman! Nu har jag inte alla utskottens sammanställningar,
            men om jag minns rätt är det ungefär 600–700 miljoner i riktade
            stöd som tas bort. Sedan för man tillbaka 3 ½ miljard, så det
            blir väl 2,8 miljarder. Sedan har vi 1,5 miljarder till region
            och landsting och 2 miljarder som riktas för att korta köerna
            i sjukvården, vilket enligt oss kristdemokrater är ett av de riktigt
            stora misslyckandena. Till det kommer givetvis åtgärder som polis,
            rättsstat, tull och mycket annat som är viktigt för oss i trafikutskottet.
          </note>
          <note>
            Det är alltså ett plus, även om jag inte kan säga exakt om det
            är 600 eller 700 miljoner som är återtagna; i så fall måste jag
            titta på varje utskott för sig. Men det är ett kraftigt plus,
            och därför blir debatten så konstig. Man skäller om 100 miljoner
            när vi de facto för in betydligt mer pengar.
          </note>
          <note type="speaker">
            Anf. 219 JASENKO OMANOVIC (S):
          </note>
          <note>
            Fru talman! Jag tänkte börja med att säga att jag känner stolthet
            när jag tittar ut över den här kammaren – och framför allt när
            jag åker utomlands för att representera Sverige. Fru talmannen
            och jag har nyligen varit i Georgien, och när man besöker andra
            länder och ser vilka politiska problem som finns där känner man
            faktiskt stolthet över riksdagen och vårt parlament. Vi har nämligen
            principer, och vi står för stabilitet i vårt samhälle.
          </note>
          <note>
            Eller så kände jag fram till nu när vi ska besluta om den här
            budgeten, ska jag säga.
          </note>
          <note>
            Nu är det nämligen så att en del partier här – till exempel Moderaterna,
            som på åtta år har tappat var tredje väljare – känner att de måste
            agera trots att vi har kommit överens om en del principer. De
            bara måste agera, och så skriver de ihop sig med en del andra
            och får stöd långt högerut ifrån. De får stöd för någonting som
            egentligen inte står för den svenska principen eller svenskheten
            i den här församlingen.
          </note>
          <note>
            Därmed har jag lättat mitt hjärta lite grann kring detta, fru
            talman. Nu ser man alltså sådant som kan hända i andra länder
            även i det svenska parlamentet. Det är en liten del, men man ser
            att det händer här också.
          </note>
          <note>
            Fru talman! Jag känner inte bara stolthet som riksdagsledamot,
            utan jag känner stolthet också som socialdemokrat. Under den förra
            mandatperio ­ den åstadkom vi nämligen fantastiskt mycket på det
            här området. Vi har åstadkommit så konkreta saker som exempelvis
            cabotagebrott, klampning och sanktionsavgift. Man har till och
            med ökat klampnings tiden till 36 timmar. Vi har tagit saker och
            ting och gjort något ordentligt, på många områden.
          </note>
          <note>
            Det finns dock en del saker som kännetecknar hur vi jobbar i
            vårt samhälle, och det är att vi har tagit fram fyra strategier.
            Det är cykelstrategin, och det är en maritim strategi. Vi har
            tagit fram en flygstrategi, och vi har tagit fram godsstrategin.
            Detta är viktigt, fru talman, för det handlar om att myndigheter,
            bransch er och intresseorganisationer tillsammans arbetar fram
            en strategi. Vi kommer tillsammans överens om någonting på ett
            område.
          </note>
          <note>
            Här har vi alltså satt upp ett antal målsättningar, där vi är
            överens om att vi kommer att arbeta på det här området utifrån
            de förutsättningar vi gemensamt har kommit fram till. Till exempel
            godsstrategin är ett område där vi efter många år nu har en klar
            och tydlig målsättning för hur vi ska få transporterna att fungera.
            Det handlar om hur vi ska flytta transporter från till exempel
            vägar till sjöfart och om hur vi ska jobba med de här frågorna.
            Det är jätteviktigt för att vi ska kunna uppnå en minskad klimatpåverkan
            från våra transporter.
          </note>
          <note>
            Vi har dock inte bara gjort saker och ting när det gäller st
            rategier. Nu hör man plötsligt moderater och kristdemokrater säga
            i debatten att de har varit för landsbygden. Ja, vi investerade
            800 miljoner i utveckling av kollektivtrafiken på landsbygden
            under den förra mandatperioden – 200 miljoner varje år. Vi har
            investerat och investerat, år efter år, för att utveckla kollektivtrafiken
            på landsbygden. Vi har dessutom satsat på gratis kollektivtrafik
            för ungdomar.
          </note>
          <note>
            När Moderaterna och Kristdemokraterna talar om landsbygden talar
            de om att man ska flyga till Stockholm, eller vart de nu menar.
            Men vi behöver faktiskt också få vardagen att fungera på landsbygden,
            vilket innebär att man ska ta sig till jobbet och tillbaka. Det
            är inte bara att man ska flyga från landsbygden till storstäderna.
            Det är faktiskt så att storstadsbor använder flyget mer än folk
            på landsbygden. Nu är det sagt, så att ni förstår det.
          </note>
          <note>
            Gratis kollektivtrafik till alla ungdomar i hela landet är en
            fantastisk åtgärd, men jag förstår att man tar bort den. När vi
            under den förra mandatperioden diskuterade självkörande bilar
            tog Sverigedemokraterna upp epatraktorer, och det är förmodligen
            epatraktor som blir alternativet till kollektivtrafik ute i landet.
            Jag tycker att det är oseriöst att avskaffa denna möjlighet. Vi
            försöker ju få ungdomar att förstå vikten av att åka kollektivt
            och att ge dem möjligheten att använda kollektivtrafiken och få
            in den vanan. Men man säger nej till denna åtgärd. Förmodligen
            är det epatraktor som är alternativet.
          </note>
          <note>
            Fru talman! Vi har väldigt många utmaningar framför oss. Vi har
            ju sagt att vi kommer att fatta beslut om den största satsningen
            på infrastruktur i modern tid; 712 miljarder ska investeras på
            10–12 år.
          </note>
          <note>
            För att vi ska kunna göra det behöver vi kompetens. Vi behöver
            utbilda människor för att bygga ut infrastruktur, och vi behöver
            även arbetskraft för att använda alla transportslag. För det behövs
            resurser, fru talman. För att utbilda och bygga ut den kvalificerade
            yrkesutbildningen och högskole ­ utbildningar behöver man resurser.
            Då behöver man inte 20 miljarder i skattesänkningar.
          </note>
          <note>
            Fru talman! En annan utmaning som finns med i våra strategier,
            som jag nämnde tidigare, är att vi behöver en utbyggnad när det
            gäller bio ­ bränsle. Vi har en del efterfrågan på biodrivmedel,
            men vi behöver bygga ut produktionen. Det kan man inte göra om
            man har den syn som Moderaterna, KD och Sverigedemokraterna har
            på våra samhällsbehov.
          </note>
          <note>
            (Applåder)
          </note>
          <note>
            I detta anförande instämde Denis Begic, Johan Büser, Elin Gustafsson
            och Anna-Caren Sätherberg (alla S).
          </note>
          <note type="speaker">
            Anf. 220 MAGNUS JACOBSSON (KD) replik:
          </note>
          <note>
            Fru talman! Jag blev förvånad när jag stod och lyssnade.
          </note>
          <note>
            Jag har haft förmånen att sitta i kollektivtrafiknämnden i Västra
            Götaland samt i regionala utvecklingsnämnden och har även varit
            kommunpolitiker i en halvstor kommun ute på landet med något mindre
            grannkommuner.
          </note>
          <note>
            Satsningen på kollektivtrafik är jättevacker, men den har ju
            ingen effekt för dem som inte har en buss som går från punkt A
            till punkt B. Det är ju här det blir så dumt! Ni står och beskriver
            hur oerhört positivt detta är. Visst är det synnerligen bra för
            dem i Göteborg, men det har ingen effekt för dem som åker från
            en landsbygdskommun till en annan kommun när bussen inte går eller
            när den sista bussen hem går klockan nio eller något liknande.
          </note>
          <note>
            Det har inte haft sådana effekter, utan det har helt klart varit
            en satsning för storstäder och mellanstora städer. Återigen: Det
            har varit en satsning där landsbygdens befolkning inte kan ta
            del av effekten.
          </note>
          <note>
            Det är där som en del av vår kritik ligger. Det kommer inte att
            vara möjligt att i alla mindre kommuner ha ungefär lika bra kollektivtrafik
            som i Stockholm. Det kommer inte att fungera så. Det är därför
            det blir så orättvist när man höjer bränslepriserna för dem som
            är tvingade att ha bil. Samtidigt ger man stora rabatter till
            dem som bor i städer, där kollektivtrafiken finns. Ni har ju slitit
            itu landet! Det är ingen god politik ur ett rättviseperspektiv.
          </note>
          <note type="speaker">
            Anf. 221 JASENKO OMANOVIC (S) replik:
          </note>
          <note>
            Fru talman! Jag tror inte att Magnus Jacobsson riktigt har förstått
            vad detta handlar om. Vi har ju investerat så mycket på landsbygden
            i förhållande till både den tidigare alliansregeringen och det
            ni nu gör i denna budget. Vi har investerat så mycket pengar i
            möjligheten till kollektivtrafik. Där det finns kollektivtrafik
            i kommunen ska man själv, utifrån den kollektivtrafik man har,
            försöka utveckla metoden så att fler kan nyttja kollektivtrafiken.
          </note>
          <note>
            I min egen hemkommun har man gått mycket längre än så här. Det
            kostar 50 kronor – man köper ett kort och kan åka hela månaden
            för 50 kronor. Detta har gjort att bussarna nu plötsligt är fyllda
            med folk; de åker inte längre tomma utan är fyllda med folk.
          </note>
          <note>
            Därför är det viktigt att de 800 miljoner som vi under den förra
            mandatperioden avsatte för att investera inte kom ur ett ovanifrånperspektiv.
            Det var inte så att vi sa: ”Nu får ni göra så här”. Man skulle
            i stället kunna utgå från sina egna förutsättningar och utveckla
            det man har.
          </note>
          <note>
            Fru talman! Visst finns det, som Magnus Jacobsson sa, skillnader
            mellan kommuner och mellan regioner. Det råder olika förutsättningar.
            Därför investerade vi pengar för att man utifrån sina egna förutsättningar
            skulle kunna investera för att bygga bättre kollektivtrafik.
          </note>
          <note type="speaker">
            Anf. 222 MAGNUS JACOBSSON (KD) replik:
          </note>
          <note>
            Fru talman! Jag vill vara noga här: Jag ifrågasätter inte era
            goda inten ­ tioner , Jasenko Omanovic . Jag ifrågasätter inte
            er vilja eller er önskan att göra gott. Jag ifrågasätter bara
            effekten.
          </note>
          <note>
            När man har lagt in ett system för att konsekvent höja bränslepriserna
            samtidigt som man för 2019 har 350 miljoner för fria resor, vilket
            givetvis leder till att några fler åker under sommaren än vad
            som annars hade varit fallet, leder det till att de som inte har
            en fungerande kollektivtrafik – och det är stora delar av Sverige
            som har väldigt mycket mindre kollektivtrafik än i Stockholm,
            Göteborg och Malmö och andra större städer – missgynnas av denna
            politik. De straffbeskattas, och det är bland annat därför vi
            har varit så kritiska till just detta.
          </note>
          <note type="speaker">
            Anf. 223 JASENKO OMANOVIC (S) replik:
          </note>
          <note>
            Fru talman! Jag måste säga till Magnus Jacobsson att den investering
            som görs med 350 miljoner för ungdomar, eller den investering
            som vi gjorde så att man utifrån sina egna förutsättningar skulle
            kunna skapa bättre fungerande kollektivtrafik för invånarna där
            man befinner sig, är mycket bättre för landsbygden än skattesänkningar
            för dem som tjänar över 42 000 kronor i månaden.
          </note>
          <note>
            Det du erbjuder, Magnus Jacobsson, är skattesänkningar för dem
            som tjänar över 42 000 kronor i månaden. Det hjälper inte de flesta
            ute på landsbygden. Det hjälper inte undersköterskor som bor ute
            på landsbygden.
          </note>
          <note>
            (Applåder)
          </note>
          <note type="speaker">
            Anf. 224 JIMMY STÅHL (SD) replik:
          </note>
          <note>
            Fru talman! Det är ganska intressant att höra Jasenko Omanovic
            stå här och raljera över Moderaternas valresultat. När jag senast
            tittade på val.se sjönk Socialdemokraterna som en sten – 13 mandat
            försvann. Sverigedemokraterna plockade hem dessa 13 mandat, vilket
            vi är mycket tacksamma för.
          </note>
          <note>
            Apropå raljerandet över epatraktorer på landsbygden tycker vi
            att detta är en bra satsning. Det är en satsning som gynnar landsbygden.
            Sist jag tittade slutade bussarna på landsbygden att gå väldigt
            tidigt, och då finns inte många alternativ för ungdomar att ta
            sig hem. Då är bussen kanske inte det alternativ som står högst
            på dagordningen, för då får de välja att gå.
          </note>
          <note>
            Därför har vi sverigedemokrater satsat just på A-traktorer och
            epatraktorer för att ungdomar ska kunna färdas mycket snabbare
            i en mycket trygg miljö.
          </note>
          <note>
            Sedan har jag en liten fråga till Jasenko Omanovic. Jag har noterat
            att Jasenko bor i Västernorrland. Hur tar sig Jasenko till sitt
            arbete här i Stockholm? Jag misstänker att han inte åker tåg,
            som jag gör från Göteborg. Men det hade varit intressant att veta.
          </note>
          <note>
            Som sagt var behöver vi mängder av olika transporter. Men att
            försvåra för flyget, som jag misstänker att Jasenko använder,
            är ingen bra idé för dem som bor på landsbygden.
          </note>
          <note>
            Jag ser att det också går snabbtåg upp till Härnösand, och det
            tar fyra och en halv timme.
          </note>
          <note type="speaker">
            Anf. 225 JASENKO OMANOVIC (S) replik:
          </note>
          <note>
            Fru talman! Tack, Jimmy Ståhl, för frågan!
          </note>
          <note>
            Först vill jag säga att jag inte har något emot epatraktorn.
            Men er politik är att ni investerar 20 miljarder i de rika. En
            epatraktor kostar i dag över 100 000 kronor, och ingen undersköterska
            eller brandman har möjligheter att köpa en till sina barn. Det
            är bara de som har råd, de som ni öser pengar över, som kan köpa
            epatraktor. Men den ungdom som inte har föräldrar som är förmögna
            är hänvisad till att antingen åka kollektivt eller, om det finns
            möjlighet, att cykla.
          </note>
          <note>
            Den politik ni för är väldigt orättvis, orättvis mot arbetarbarn
            och orättvis mot landsbygden, för de som ni öser skattesänkningar
            över finns ju här på Östermalm i mycket större utsträckning än
            någonstans ute på landsbygden. Därför är det väldigt orättvist.
          </note>
          <note>
            Fru talman! Jag ska svara på Jimmy Ståhls andra fråga om hur
            jag personligen åker hit. I måndags kom jag hit med tåg från Härnösand.
            Det tar fyra och en halv timme. Det går mycket fortare med flyg.
            Om jag inte har tidsutrymme använder jag absolut flyget, för vi
            har ju både flyg och tåg. Utifrån förutsättningarna använder jag
            det som är möjligt för mig. Men framför allt vill jag såklart
            använda tåg om jag kan göra det tidsmässigt.
          </note>
          <note type="speaker">
            Anf. 226 JIMMY STÅHL (SD) replik:
          </note>
          <note>
            Fru talman! Det är ganska intressant att stå här och lyssna på
            Jasenko Omanovic. Jag ser och hör att Jasenko har tagit över vänsterns
            retorik: Det är fult att arbeta och fult att tjäna pengar. Den
            logiken går inte ihop. Det är klart att man ska tjäna pengar om
            man arbetar.
          </note>
          <note>
            Jag är jätteglad att Jasenko väljer att ta tåget när han har
            tid.
          </note>
          <note>
            Jag är också glad att kunna tala om för Jasenko Omanovic att
            det faktiskt finns epatraktorer som inte kostar hundratusentals
            frågor och som ungdomarna själva kan bygga ihop för en rätt billig
            penning.
          </note>
          <note type="speaker">
            Anf. 227 JASENKO OMANOVIC (S) replik:
          </note>
          <note>
            Fru talman! Jag kan bara beklaga att Jimmy Ståhl inte har förstått
            att hans skattesänkningar bara gynnar de rika och inte de som
            bygger egna epatraktorer – arbetarnas barn.
          </note>
          <note>
            Jimmy Ståhl har sagt här i talarstolen att man tittade både på
            vår budget och på Moderaternas och Kristdemokraternas budget och
            tyckte att deras passade bättre. Därför röstade man på M- och
            KD-budgeten. Jag undrar varför folk egentligen röstar på Sverigedemokraterna
            när de direkt kan rösta på M och KD, för SD röstar ju ändå på
            deras budget.
          </note>
          <note type="speaker">
            Anf. 228 THOMAS MORELL (SD):
          </note>
          <note>
            Fru talman! Eftersom riksdagsmajoriteten i det första steget
            i budgetprocessen har gett budgetpolitiken en annan inriktning
            än den vi önskar avstår vi från ställningstagande när det gäller
            anslagsfördelningen inom utgiftsområde 22.
          </note>
          <note>
            Sverigedemokraterna understryker vägtrafikens roll i det svenska
            samhället. Vår strategi för en konkurrenskraftig svensk väginfrastruktur
            sträcker sig dock inte enbart till vägar som transportmedel, då
            vi menar att alla trafikslag bör vara inkluderade och tas med
            i en heltäckande transport ‑ och infrastrukturplanering.
          </note>
          <note>
            I vårt budgetförslag fanns satsningar på en rad viktiga områden,
            satsningar som var mer långtgående än övergångsregeringens budgetförslag.
            Jag ska ta upp några områden som vi ser som viktiga för ett konkurrenskraftigt
            väginfrastruktursystem.
          </note>
          <note>
            I ett väl fungerande och hållbart samhälle bör rätt förutsättningar
            skapas för att vägnätet ska kunna samverka med andra trafikslag,
            oavsett om vi talar om leveranser av livsmedel till en lokal butik
            på den svenska landsbygden, tunga transporter till industrin eller
            regionala gods- eller persontransporter. Men även viktiga samhällsfunktioner
            som försvar, räddningstjänst, sjukvård och polis är i stort behov
            av fungerande vägar.
          </note>
          <note>
            Fru talman! Jag är en av få i den här kammaren som har haft döden
            som uppdragsgivare. Under mina år vid trafikpolisen hann jag utreda
            ca 300 svåra trafikolyckor med döda eller svårt skadade människor.
            Jag har suttit med skadade och chockade människor och försökt
            trösta dem när de har varit med om någonting fasansfullt. Av egen
            erfarenhet vet jag hur svåra olyckor påverkar dem som drabbas,
            deras anhöriga och nära vänner. Jag har träffat barn som har förlorat
            föräldrar, och jag har träffat föräldrar som har förlorat barn.
            Dessa upplevelser har givetvis påverkat mina kollegor och inte
            minst mig själv.
          </note>
          <note>
            Min tid hos trafikpolisen har ökat mitt engagemang för att öka
            trafiksäkerheten, och jag hoppas givetvis att fler i den här kammaren
            ska engagera sig för ökad trafiksäkerhet.
          </note>
          <note>
            Enligt den senaste rapporten jag läste angående samhällets kostnad
            för varje individ som omkommer i vägtrafiken är den hela 46,6
            miljoner kronor. 46,6 miljoner kronor är samhällskostnaden för
            varje människa som omkommer! Men de mänskliga kostnaderna låter
            sig inte räknas i pengar, ty förlusten av en familjemedlem, vän
            eller kollega är långt mycket större.
          </note>
          <note>
            Vägarna har sedan 60-talet blivit säkrare, och antalet dödsolyckor
            har minskat betydligt genom olika åtgärder. Sverige har i ett
            historiskt perspektiv gjort stora insatser för att öka trafiksäkerheten.
          </note>
          <note>
            Den positiva trend vi har sett i olyckstalen har tyvärr stannat
            upp, och signaler tyder på att antalet olyckor ökar , vilket kommer
            att ge ett dystert resultat för 2018. Vid november månads utgång
            var antalet dödade i trafiken hela 287 personer. Det kan jämföras
            med 2017, då 253 personer omkom i trafikolyckor.
          </note>
          <note>
            Vi ser också en ökande trend när det gäller drogpåverkade förare
            i samband med olyckor. Under 2017 omkom 81 personer i alkohol-
            eller drog ­ relaterade olyckor. Det är ungefär 32 procent av
            de omkomna.
          </note>
          <note>
            För att öka trafiksäkerheten finns inte en enkel och snabb lösning,
            utan här måste flera åtgärder vidtas. Vi sverigedemokrater föreslog
            i vår budgetmotion 345 miljoner kronor utöver regeringens budgetförslag.
            Vi föreslog också 500 miljoner riktat till de kommunala vägarna
            – pengar som skulle ha gjort stor nytta i arbetet med höjd trafiksäkerhet.
          </note>
          <note>
            Sverigedemokraterna föreslår också satsningar på en särskild
            enhet för kontroll av den yrkesmässiga trafiken, en enhet med
            specialutbildade tjänstemän som besitter en kompetens i trafiklagstiftningen
            som den reguljära polisen saknar.
          </note>
          <note>
            Svensk transportnäring har under flera år utsatts för en osund
            konkurrens. Seriösa företagare inom transportsektorn får allt
            svårare att utöva sitt företagande, och flera företag har också
            gått i konkurs till följd av den rådande situationen. Orsaken
            till konkurserna är inte ett dåligt företagande, utan svaret finner
            vi i den osunda konkurrenssituation som råder.
          </note>
          <note>
            De kriminella nätverken, vilket det ofta är fråga om i de här
            fallen, ”flyger” helt ostört under myndigheternas radar och kan
            lugnt bedriva sin brottsliga verksamhet. De kriminella har också
            på ett effektivt sätt nästlat sig in i våra logistikflöden, ty
            transporter är en viktig del i den brottsliga verksamheten.
          </note>
          <note>
            Ett annat problem inom transportnäringen är manipulerade färdskrivare.
            Det är ett brott mot regelverket som ökar dramatiskt och ett fusk
            som sätter konkurrensen ur spel. Inte minst får det allvarliga
            konsekvenser för trafiksäkerheten. Tänk er själva en förare som
            har suttit bakom ratten på ett tungt fordon och bokstavligt talat
            kört dygnet runt. Vilka konsekvenser får det för trafiksäkerheten?
          </note>
          <note>
            Vid ett tillfälle medan jag var kvar på trafikpolisen i Skara
            och var ute på kontroll av den yrkesmässiga trafiken stoppade
            vi en förare som hade kört i 55 timmar utan godkänd dygnsvila.
            55 timmar! Och med dagens digitala teknik erbjuds stora möjligheter
            att släcka ut färdskrivaren helt och hållet, vilket gör att man
            i princip kan köra dygnet runt utan att något händer.
          </note>
          <note>
            I slutet av november publicerades en artikel i flera tidningar
            där polisen konstaterar att ett fordon med manipulerad färdskrivare
            kan köra in mellan 500 000 och 600 000 kronor extra. Det är lätt
            att förstå hur lockande det är för mindre seriösa åkerier att
            plocka dessa lågt hängande frukter. Risken för upptäckt är i princip
            noll eftersom antalet kontroller av den tunga trafiken är ytterst
            begränsad. Tala om att snedvrida konkurrensen!
          </note>
          <note>
            Ett annat förslag vi sverigedemokrater har lagt fram är en återflytt
            av kontrollerna i företagens lokaler från Transportstyrelsen till
            en vägkon ­ trollgrupp. Sedan Transportstyrelsen övertog dessa
            kontroller den 1 janua ­ ri 2011 har man gång på gång visat att
            man inte är kompetent att göra dem. Man når helt enkelt inte det
            medvetna fusket. Ska det medvetna fusket tas måste det tas ute
            på vägarna.
          </note>
          <note>
            Både buss- och åkerinäringen har vid upprepade tillfällen påtalat
            hur fel dessa kontroller slår då myndighetens kontrollmetoder
            inte fångar dem som fuskar.
          </note>
          <note>
            Med en särskild vägkontrollgrupp som har till uppgift att kontrollera
            den yrkesmässiga trafiken kan man snabbt och effektivt kontrollera
            och vid behov lagföra dem som ägnar sig åt färdskrivarfusk eller
            annan kriminell verksamhet. Med en särskild vägkontrollgrupp säkerställer
            man också att personalen har rätt kompetens för uppdraget. En
            särskild vägkontrollgrupp kan snabbt gå in i ett företag och utföra
            en så kallad företagskontroll när de upptäcker oegentligheter
            vid en vägkontroll.
          </note>
          <note>
            Jag kan inte låta bli att kommentera detta med A-traktorer eftersom
            jag kommer från en bygd som bokstavligt talat är nedlusad av A-traktorer.
            Ett av de uppdrag jag hade när jag jobbade på trafikpolisen var
            just att kontrollera dessa. En A-traktor kostar inga 100 000 kronor,
            utan det är oftast en gammal Volvo som är ombyggd av ungdomar.
            Det är i och för sig ganska bra att de sysselsätter sig med lite
            mekaniska kunskaper, men ibland blir det lite fel. Men en A-traktor
            kostar inga 100 000.
          </note>
          <note type="speaker">
            Anf. 229 MIKAEL LARSSON (C):
          </note>
          <note>
            Fru talman! Digitaliseringen för människor närmare varandra,
            och den digitala infrastrukturen är nödvändig för att vi ska kunna
            bo, leva och arbeta i hela landet. För Centerpartiet är it det
            femte transportslaget, som jämte vägar, järnvägar, sjöfart och
            flyg möjliggör just boende, arbete och sysselsättning i hela landet.
          </note>
          <note>
            För att vi ska kunna nå bredbandsmålen som är uppsatta behöver
            vi öka takten. Ett sätt är att Trafikverket ska få ökat ansvar
            för just bredbandsfrågor i den stora infrastrukturplaneringen
            – detta för att man på ett tydligt och bra sätt ska få in planeringen
            av it i bland annat förstudier och utredningar och i fyrstegsprincipen.
          </note>
          <note>
            Tack vare teknikutvecklingen ökar användningsområdena för telefoner
            och surfplattor. Ökad täckning och allt högre överföringshastighet
            efterfrågas för att möjliggöra att de internetbaserade tjänsterna
            ska kunna användas överallt.
          </note>
          <note>
            Framför allt i glesbefolkade områden kan just mobiltäckningen
            vara till stor hjälp innan fiber har kunnat byggas ut helt och
            hållet. En väl fungerande infrastruktur för mobiltelefoni- och
            bredbandstjänster är en förutsättning för att fortsätta att ge
            möjlighet för människor att bo kvar, driva företag, kanske delta
            i undervisning, utöva kultur – kanske i bygdegårdar eller Folkets
            Hus – och för att kunna ha kvar sociala kontakter också i landsbygdsdelarna
            av vårt land.
          </note>
          <note>
            Inom Landsbygdsprogrammet avsattes 3,25 miljarder kronor för
            en utbyggnad av bredband på landsbygden. Dessa pengar skulle användas
            mellan åren 2014 och 2020. Så kallade byalagslösningar och fiberföreningar
            har startats upp med stor ideell kraft över hela landet. Detta
            har drivit på och inneburit en kostnadseffektiv utbyggnad. Intresset
            för dessa pengar har varit stort, vilket resulterat i att avsatta
            medel inte har räckt till mer än två tredjedelar av ansökningarna.
          </note>
          <note>
            För att den pågående digitaliseringen av hela Sverige ska kunna
            fortsätta har Centerpartiet föreslagit att ytterligare 1 miljard
            kronor ska avsättas för en förbättrad bredbandsinfrastruktur i
            hela landet.
          </note>
          <note>
            Fru talman! Något vi inte varit inne på än i kvällens debatt
            är frågan om postmarknad och paket. Som vi alla vet genomgår postmarknaden
            en betydande förändring. Teknikskiften och snabbare kommunikation
            har förändrat behovet av stora brevvolymer. Snabb elektronisk
            kommunika ­ tion har bidragit till ett minskat antal brevförsändelser.
            Samtidigt skickas det allt fler paket. På grund av denna förändring
            behöver de brev som skickas kanske inte komma fram efter en dag,
            utan det kanske räcker att de kommer fram efter två eller tre
            dagar.
          </note>
          <note>
            För att kunna möta denna förändring skulle samdistribution av
            post, paket och tidningar vara både tids- och kostnadseffektivt.
            Det skulle också vara positivt ur miljösynpunkt då färre transporter
            behövs. Tidningar och brev har i dag olika tidpunkt för leverans
            till kund. Vårt förslag innefattar att den gemensamma distributionen
            sker enligt nuvarande tidningsdistributörers tidsordning. Förslaget
            skulle även bidra till att vidmakthålla och kanske också öka servicen
            på landsbygd och i större tätort.
          </note>
          <note>
            Fru talman! Centerpartiet deltar inte i beslutet om fördelningen
            av budgetanslagen eftersom riksdagen redan beslutat en budgetram
            som är en annan än den vi vill ha. Centerpartiets syn på fördelningen
            av anslag framgår av det särskilda yttrandet i vårt budgetärende.
          </note>
          <note>
            (Applåder)
          </note>
          <note>
            I detta anförande instämde Anders Åkesson (C).
          </note>
          <note type="speaker">
            Anf. 230 PATRIK JÖNSSON (SD):
          </note>
          <note>
            Fru talman! Uttrycket ”det går som tåget” är ett vedertaget begrepp
            och en liknelse för något som går bra och som går undan. Men med
            tanke på hur illa ställt det är med den svenska järnvägssektorn
            är frågan om inte uttrycket i stället borde vara ”det går som
            bilen”.
          </note>
          <note>
            Numera är jämförelser med tåg mer att se som något negativt än
            positivt. På stationerna klingar utropen om spårfel, kontaktledningsfel,
            spårledningsfel, spårspring, inställda tåg, tågmöte och växelfel.
            Ja, listan kan göras väldigt lång.
          </note>
          <note>
            Vi kan se hur regering efter regering använt järnvägsunderhåll
            och järnvägsinvesteringar som någon form av budgetregulator. Det
            är något som fått bli lidande i jakten på medel för att finansiera
            den kostsamma massinvandringen. Något som också blivit lidande
            är antalet arbetare i spåret, ute i verkligheten. Samtidigt som
            antalet chefer och administratörer ökat på Trafikverket har antalet
            arbetare ute i infrastrukturen under en lång tid i stället minskat.
            Utöver att detta går ut över underhåll och investeringar påverkar
            det även snöberedskapen.
          </note>
          <note>
            Även om alla viktiga växlar är försedda med element vid växeltungorna
            mäktar de inte med snöoväder. De mäktar inte med isklumpar som
            trillar ned i tungan. Växeln kan då inte läggas om. Det går inte
            att göra i kontrollen. Dessa klumpar måste manuellt avlägsnas
            av personal. När man då år efter år minskar på antalet arbetare
            ute i spåren är det inte bara underhållet som blir lidande, utan
            även snöberedskapen.
          </note>
          <note>
            Enligt Trafikanalys minskade antalet arbetare i infrastrukturen
            från att vara 2 708 år 2012 till att vara 1 789 år 2015. Alltså
            försvann ungefär en tredjedel av arbetarna på denna korta tid.
            Detta är inte en hållbar utveck ­ ling. Därför vill Sverigedemokraterna
            skära i Trafikverkets administration till förmån för att öka antalet
            spårarbetare och antalet utbildningsplatser inom järnvägssektorn.
            Vi vill också öka kontrollen och rådigheten över järnvägen med
            ett återtaget underhåll i egen regi.
          </note>
          <note>
            I Sverigedemokraternas budget finner man kraftiga satsningar
            på direkta förbättringar av järnvägsnätet. Vi har anslagit 1 miljard
            årligen till en så kallad marknadspott. Syftet är att kunna genomföra
            insatser utöver den nationella planen. Denna järnvägsmiljard har
            sitt ursprung i industrins önskemål om resurser för att snabbt
            kunna möta marknadens transportbehov. Det kan röra sig om att
            bygga bort flaskhalsar, att bygga mötesspår, att anlägga dubbelspår
            och liknande åtgärder.
          </note>
          <note>
            Vi sverigedemokrater är också oroade över den forcerade etableringen
            av ERTMS på den för vår malmexport så viktiga Malmbanan. Det är
            den som står näst på tur. Under flera år har barnsjukdomarna drabbat
            Botniabanan i mycket stor omfattning, och vi befarar att samma
            öde kommer att gå Malmbanan till mötes. Att skjuta på det här
            införandet vore önskvärt.
          </note>
          <note>
            Fru talman! I Sverigedemokraternas Sverige ska man kunna lita
            på att tågen går och att de går i tid. Därför anslår vi utöver
            den årliga miljarden också upprustningspengar på 25 miljoner årligen
            till ett förstärkt kontaktledningsunderhåll. På många ställen
            finns det fortfarande kontaktledning som är 50–60 år gammal och
            skulle ha varit bytt för 15–20 år sedan. Slitage från tåg och
            väder gör att kontaktledningen brister. Takten för utbyte måste
            höjas.
          </note>
          <note>
            Vi vill också se kraftiga satsningar på säkerheten genom suicidpreven
            ­ tion. Flera mil av hägnader måste till. Flera mil har redan
            byggts, men det finns mycket kvar att bygga. Vi vill bygga bort
            fler obevakade övergångar och olycksdrabbade plankorsningar. Varje
            personolycka är en tragedi och skapar stora störningar i tågtrafiken.
          </note>
          <note>
            Några andra saker i vår politik som jag vill lyfta fram är bättre
            mobiltäckning utmed våra järnvägssträckor, nej till Sverigeförhandlingen,
            höjda straff för sabotage mot järnvägsanläggningar, såsom kopparstölder,
            höjt straff för spårspring samt att SJ ska åläggas att öppna sitt
            bokningssystem för övriga tågoperatörer. Det sistnämnda är väldigt
            viktigt för att andra operatörer än SJ ska kunna klara av situationen;
            de har inte tillgång till den här säljkanalen.
          </note>
          <note>
            Fru talman! Det är med stor glädje jag kan konstatera att flygskatten
            kommer att avskaffas med Sverigedemokraternas hjälp. Inte bara
            i vår utan även i Moderaternas och Kristdemokraternas budget är
            det en viktig punkt. Flyget är viktigt för såväl den inhemska
            trafiken som utrikestrafiken. Den ­ na skattepålaga lade sig som
            en våt filt över flygbranschen. Vi har redan sett hur Norwegian
            lagt ned två USA-linjer och hur linjen Stockholm–Skellefteå samt
            SAS Gotlandstrafik varit akut hotade.
          </note>
          <note>
            Vi ser ett behov för flera flygplatser att bygga ut kapaciteten
            och att möjliggöra trafik av större flygplan. För att Sverige
            ska hävda sig interna ­ tionellt behöver vi kunna hantera framtidens
            trafikvolymer men även den kommande generationens flyg, som ökar
            i storlek. Vi ser Arlandas bety ­ delse som Sveriges största flygplats.
            Arlanda är ett nav gällande interna ­ tionella och nationella
            affärsresor och är därmed även ett nav i Sverige som tillväxtmotor.
            Sverigedemokraterna har därför föreslagit ett invester ­ ingsstöd
            på 500 årliga miljoner till flygplatserna för nödvändiga anpass
            ­ ningar. Vi vill också utöka resurserna till polisen på flygplatser
            för att stärka säkerheten. För att stärka säkerheten vill vi också
            anslå mer resurser för att anpassa oss till US preclearance. För
            detta vill vi lägga 25 miljoner om året.
          </note>
          <note>
            Fru talman! Slutligen vill jag säga några ord om bonus–malus,
            som också har varit på tapeten här. Den rödgröna regeringen har
            i riksdagen fått igenom ett nytt system för fordonsskatt på bilar,
            lätta bussar och lätta lastbilar, det så kallade bonus–malus-systemet.
            Syftet är mer eller mindre att skapa så stora kostnader för hushållen
            att man tvingas köra i små och effektsvaga bilar samt såklart
            att dra in mer pengar till statskassan.
          </note>
          <note>
            Detta vänder vi oss kraftigt emot. Vi vill avskaffa det här systemet,
            som pungslår hushållen. Fordonsskatten gräver ett djupt hål i
            ekonomin för den som ska köpa ny bil. Dessutom kommer sällan bonusen
            barnfamiljerna till godo, då den typ av bil som efterfrågas sällan
            svarar mot familjernas krav när det gäller elbilar. Bonusen kommer
            i stället de rika till del, som har råd att lägga 100 000–300
            000 kronor mer på att införskaffa en batteridriven bil. En subvention
            av dessa elbilar riskerar också att motverka syftet, då subventionen
            i sig kan leda till att priset inte pressas nedåt.
          </note>
          <note>
            Dessutom leder den här subventionen till helt oönskade effekter.
            Var femte elbil som exporterats i år har lämnat landet inom sex
            månader efter att den först registrerades i fordonsregistret.
            Vissa företag har kammat hem miljoner i supermiljöbilspremier
            för att efter så kort tid som 13 dagar exportera bilarna ut ur
            landet. Det visar den undersökning av elbilsexporten som gjorts
            av SVT:s program Plus .
          </note>
          <note>
            För att tydliggöra effekterna av bonus–malus ger jag ett par
            exempel. En helt vanlig Škoda Octavia 1,8 TSI får en årlig skatt
            på 5 976 kronor. En fyrhjulsdriven och dieseldriven Opel Insignia
            Tourer får en fordonsskatt om 11 728 kronor om året. För bilentusiasten
            som vill införskaffa en Ford Mustang skulle fordonsskatten landa
            på över 21 000 kronor om året. Vanligen kör man de här bilarna
            korta sträckor, 200–300 mil om året. Detta motsvarar alltså en
            kostnad på mellan 50 och 100 kronor milen för de här bilarna.
            Lägg därtill ständigt höjda bränslepriser!
          </note>
          <note>
            I Sverigedemokraternas värld ska en familj kunna ha råd att äga
            en större och säkrare familjebil, som klarar av att dra en husvagn,
            kan göra säkra omkörningar och är rymlig, utan att det gräver
            stora hål i familjeeko ­ nomin. Därför lägger vi i vårt budgetförslag
            fram ett avskaffande av bonus–malus-systemet.
          </note>
          <note>
            Vi vänder oss kraftigt emot Socialdemokraternas och Miljöpartiets
            skattepolitik. Ni vill bestraffa de svenska hushållens bilägande.
            I vårt Sverige är det inte bara de välbesuttna som har råd att
            äga en bil. Bilen är en nödvändighet som vi anser att alla som
            behöver ska ha råd att inneha.
          </note>
          <note>
            Eftersom riksdagsmajoriteten slog fast en mindre budgetram än
            Sverigedemokraternas gällande trafikutskottet väljer vi att avstå
            från att delta i beslutet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 december. )
          </note>
          <note>
            § 16 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Skrivelser
          </note>
          <note>
            2018/19:22 Riksrevisionens rapport om Riksgäldskontorets användning
            av ränteswappar
          </note>
          <note>
            2018/19:24 Riksrevisionens rapport om staten som inköpare av
            konsulttjänster
          </note>
          <note>
            Kammaren biföll talmannens förslag att motionstiden för ovanstående
            skrivelse r skulle förlängas till och med fredagen den 18 januari
            2019 .
          </note>
          <note>
            Socialutskottets betänkande
          </note>
          <note>
            2018/19:SoU1 Utgiftsområde 9 Hälsovård, sjukvård och social omsorg
          </note>
          <note>
            § 17 Kammaren åtskildes kl . 21.19.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 8 anf.
            37 (delvis) ,
          </note>
          <note>
            av tredje vice talmannen därefter till och med § 9 anf. 81 (delvis)
            ,
          </note>
          <note>
            av andre vice talmannen därefter till och med § 11 anf. 114 (delvis),
          </note>
          <note>
            av tredje vice talmannen därefter till och med § 14 anf. 145
            (delvis),
          </note>
          <note>
            av andre vice talmannen därefter till och med § 15 anf. 180 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelse
          </note>
          <note>
            § 3 Anmälan om faktapromemoria
          </note>
          <note>
            § 4 Anmälan om granskningsrapport
          </note>
          <note>
            § 5 Ärende för hänvisning till utskott
          </note>
          <note>
            § 6 Ärenden för bordläggning
          </note>
          <note>
            § 7 Ekonomisk trygghet vid ålderdom
          </note>
          <note>
            Socialförsäkringsutskottets betänkande 2018/19:SfU2
          </note>
          <note>
            Anf. 1 TERESA CARVALHO (S)
          </note>
          <note>
            Anf. 2 ANNE OSKARSSON (SD)
          </note>
          <note>
            Anf. 3 SOLVEIG ZANDER (C)
          </note>
          <note>
            Anf. 4 NOOSHI DADGOSTAR (V)
          </note>
          <note>
            Anf. 5 SOLVEIG ZANDER (C) replik
          </note>
          <note>
            Anf. 6 NOOSHI DADGOSTAR (V) replik
          </note>
          <note>
            Anf. 7 SOLVEIG ZANDER (C) replik
          </note>
          <note>
            Anf. 8 NOOSHI DADGOSTAR (V) replik
          </note>
          <note>
            Anf. 9 BARBRO WESTERHOLM (L)
          </note>
          <note>
            Anf. 10 MARIA FERM (MP)
          </note>
          <note>
            Anf. 11 KATARINA BRÄNNSTRÖM (M)
          </note>
          <note>
            Anf. 12 TERESA CARVALHO (S) replik
          </note>
          <note>
            Anf. 13 KATARINA BRÄNNSTRÖM (M) replik
          </note>
          <note>
            Anf. 14 TERESA CARVALHO (S) replik
          </note>
          <note>
            Anf. 15 KATARINA BRÄNNSTRÖM (M) replik
          </note>
          <note>
            Anf. 16 HANS EKLIND (KD)
          </note>
          <note>
            Anf. 17 TERESA CARVALHO (S) replik
          </note>
          <note>
            Anf. 18 HANS EKLIND (KD) replik
          </note>
          <note>
            Anf. 19 TERESA CARVALHO (S) replik
          </note>
          <note>
            Anf. 20 HANS EKLIND (KD) replik
          </note>
          <note>
            (Beslut fattades under § 13.)
          </note>
          <note>
            § 8 Ekonomisk trygghet för familjer och barn
          </note>
          <note>
            Socialförsäkringsutskottets betänkande 2018/19:SfU3
          </note>
          <note>
            Anf. 21 EMILIA TÖYRÄ (S)
          </note>
          <note>
            Anf. 22 LINDA LINDBERG (SD)
          </note>
          <note>
            Anf. 23 EMILIA TÖYRÄ (S) replik
          </note>
          <note>
            Anf. 24 LINDA LINDBERG (SD) replik
          </note>
          <note>
            Anf. 25 EMILIA TÖYRÄ (S) replik
          </note>
          <note>
            Anf. 26 LINDA LINDBERG (SD) replik
          </note>
          <note>
            Anf. 27 SOLVEIG ZANDER (C)
          </note>
          <note>
            Anf. 28 NOOSHI DADGOSTAR (V)
          </note>
          <note>
            Anf. 29 SOLVEIG ZANDER (C) replik
          </note>
          <note>
            Anf. 30 NOOSHI DADGOSTAR (V) replik
          </note>
          <note>
            Anf. 31 SOLVEIG ZANDER (C) replik
          </note>
          <note>
            Anf. 32 NOOSHI DADGOSTAR (V) replik
          </note>
          <note>
            Anf. 33 EMMA CARLSSON LÖFDAHL (L) replik
          </note>
          <note>
            Anf. 34 NOOSHI DADGOSTAR (V) replik
          </note>
          <note>
            Anf. 35 EMMA CARLSSON LÖFDAHL (L) replik
          </note>
          <note>
            Anf. 36 NOOSHI DADGOSTAR (V) replik
          </note>
          <note>
            Anf. 37 ANN-SOFIE ALM (M) replik
          </note>
          <note>
            Anf. 38 NOOSHI DADGOSTAR (V) replik
          </note>
          <note>
            Anf. 39 ANN-SOFIE ALM (M) replik
          </note>
          <note>
            Anf. 40 NOOSHI DADGOSTAR (V) replik
          </note>
          <note>
            Anf. 41 EMMA CARLSSON LÖFDAHL (L)
          </note>
          <note>
            Anf. 42 MARIA FERM (MP)
          </note>
          <note>
            Anf. 43 ANN-SOFIE ALM (M)
          </note>
          <note>
            Anf. 44 EMILIA TÖYRÄ (S) replik
          </note>
          <note>
            Anf. 45 ANN-SOFIE ALM (M) replik
          </note>
          <note>
            Anf. 46 EMILIA TÖYRÄ (S) replik
          </note>
          <note>
            Anf. 47 ANN-SOFIE ALM (M) replik
          </note>
          <note>
            Anf. 48 PIA STEENSLAND (KD)
          </note>
          <note>
            (Beslut fattades under § 13.)
          </note>
          <note>
            § 9 Utbildning och universitetsforskning
          </note>
          <note>
            Utbildningsutskottets betänkande 2018/19:UbU1
          </note>
          <note>
            Anf. 49 MATILDA ERNKRANS (S)
          </note>
          <note>
            Anf. 50 ERIK BENGTZBOE (M) replik
          </note>
          <note>
            Anf. 51 MATILDA ERNKRANS (S) replik
          </note>
          <note>
            Anf. 52 ERIK BENGTZBOE (M) replik
          </note>
          <note>
            Anf. 53 MATILDA ERNKRANS (S) replik
          </note>
          <note>
            Anf. 54 ROGER HADDAD (L) replik
          </note>
          <note>
            Anf. 55 MATILDA ERNKRANS (S) replik
          </note>
          <note>
            Anf. 56 ROGER HADDAD (L) replik
          </note>
          <note>
            Anf. 57 MATILDA ERNKRANS (S) replik
          </note>
          <note>
            Anf. 58 JIMMY LOORD (KD) replik
          </note>
          <note>
            Anf. 59 MATILDA ERNKRANS (S) replik
          </note>
          <note>
            Anf. 60 JIMMY LOORD (KD) replik
          </note>
          <note>
            Anf. 61 MATILDA ERNKRANS (S) replik
          </note>
          <note>
            Anf. 62 PATRICK RESLOW (SD) replik
          </note>
          <note>
            Anf. 63 MATILDA ERNKRANS (S) replik
          </note>
          <note>
            Anf. 64 PATRICK RESLOW (SD) replik
          </note>
          <note>
            Anf. 65 MATILDA ERNKRANS (S) replik
          </note>
          <note>
            Anf. 66 PATRICK RESLOW (SD)
          </note>
          <note>
            Anf. 67 ANNIKA HIRVONEN FALK (MP) replik
          </note>
          <note>
            Anf. 68 PATRICK RESLOW (SD) replik
          </note>
          <note>
            Anf. 69 ANNIKA HIRVONEN FALK (MP) replik
          </note>
          <note>
            Anf. 70 PATRICK RESLOW (SD) replik
          </note>
          <note>
            Anf. 71 NIELS PAARUP-PETERSEN (C)
          </note>
          <note>
            Anf. 72 DANIEL RIAZAT (V)
          </note>
          <note>
            Anf. 73 ERIK BENGTZBOE (M) replik
          </note>
          <note>
            Anf. 74 DANIEL RIAZAT (V) replik
          </note>
          <note>
            Anf. 75 ERIK BENGTZBOE (M) replik
          </note>
          <note>
            Anf. 76 DANIEL RIAZAT (V) replik
          </note>
          <note>
            Anf. 77 NIELS PAARUP-PETERSEN (C) replik
          </note>
          <note>
            Anf. 78 DANIEL RIAZAT (V) replik
          </note>
          <note>
            Anf. 79 NIELS PAARUP-PETERSEN (C) replik
          </note>
          <note>
            Anf. 80 DANIEL RIAZAT (V) replik
          </note>
          <note>
            Anf. 81 ROGER HADDAD (L)
          </note>
          <note>
            Anf. 82 DANIEL RIAZAT (V) replik
          </note>
          <note>
            Anf. 83 ROGER HADDAD (L) replik
          </note>
          <note>
            Anf. 84 DANIEL RIAZAT (V) replik
          </note>
          <note>
            Anf. 85 ROGER HADDAD (L) replik
          </note>
          <note>
            Anf. 86 ANNIKA HIRVONEN FALK (MP) replik
          </note>
          <note>
            Anf. 87 ROGER HADDAD (L) replik
          </note>
          <note>
            Anf. 88 ANNIKA HIRVONEN FALK (MP) replik
          </note>
          <note>
            Anf. 89 ROGER HADDAD (L) replik
          </note>
          <note>
            Anf. 90 ANNIKA HIRVONEN FALK (MP)
          </note>
          <note>
            Anf. 91 ERIK BENGTZBOE (M)
          </note>
          <note>
            Anf. 92 JIMMY LOORD (KD)
          </note>
          <note>
            Anf. 93 ROBERT STENKVIST (SD)
          </note>
          <note>
            Anf. 94 ILONA SZATMARI WALDAU (V)
          </note>
          <note>
            (Beslut fattades under § 13.)
          </note>
          <note>
            § 10 Studiestöd
          </note>
          <note>
            Utbildningsutskottets betänkande 2018/19:UbU2
          </note>
          <note>
            Anf. 95 PIA NILSSON (S)
          </note>
          <note>
            Anf. 96 MICHAEL RUBBESTAD (SD)
          </note>
          <note>
            Anf. 97 FREDRIK CHRISTENSSON (C)
          </note>
          <note>
            Anf. 98 DANIEL RIAZAT (V)
          </note>
          <note>
            Anf. 99 ANNIKA HIRVONEN FALK (MP)
          </note>
          <note>
            Anf. 100 MARIE-LOUISE HÄNEL SANDSTRÖM (M)
          </note>
          <note>
            Anf. 101 PIA NILSSON (S) replik
          </note>
          <note>
            Anf. 102 MARIE-LOUISE HÄNEL SANDSTRÖM (M) replik
          </note>
          <note>
            Anf. 103 PIA NILSSON (S) replik
          </note>
          <note>
            Anf. 104 MARIE-LOUISE HÄNEL SANDSTRÖM (M) replik
          </note>
          <note>
            Anf. 105 DANIEL RIAZAT (V) replik
          </note>
          <note>
            Anf. 106 MARIE-LOUISE HÄNEL SANDSTRÖM (M) replik
          </note>
          <note>
            Anf. 107 DANIEL RIAZAT (V) replik
          </note>
          <note>
            Anf. 108 MARIE-LOUISE HÄNEL SANDSTRÖM (M) replik
          </note>
          <note>
            Anf. 109 JIMMY LOORD (KD)
          </note>
          <note>
            Anf. 110 PIA NILSSON (S) replik
          </note>
          <note>
            Anf. 111 JIMMY LOORD (KD) replik
          </note>
          <note>
            Anf. 112 PIA NILSSON (S) replik
          </note>
          <note>
            Anf. 113 JIMMY LOORD (KD) replik
          </note>
          <note>
            (Beslut fattades under § 13.)
          </note>
          <note>
            § 11 Jämställdhet och nyanlända invandrares etablering
          </note>
          <note>
            Arbetsmarknadsutskottets betänkande 2018/19:AU1
          </note>
          <note>
            Anf. 114 ANNA JOHANSSON (S)
          </note>
          <note>
            Anf. 115 HENRIK VINGE (SD)
          </note>
          <note>
            Anf. 116 GULAN AVCI (L) replik
          </note>
          <note>
            Anf. 117 HENRIK VINGE (SD) replik
          </note>
          <note>
            Anf. 118 GULAN AVCI (L) replik
          </note>
          <note>
            Anf. 119 HENRIK VINGE (SD) replik
          </note>
          <note>
            Anf. 120 TREDJE VICE TALMANNEN
          </note>
          <note>
            Anf. 121 MARTIN ÅDAHL (C) replik
          </note>
          <note>
            Anf. 122 HENRIK VINGE (SD) replik
          </note>
          <note>
            Anf. 123 MARTIN ÅDAHL (C) replik
          </note>
          <note>
            Anf. 124 HENRIK VINGE (SD) replik
          </note>
          <note>
            Anf. 125 TREDJE VICE TALMANNEN
          </note>
          <note>
            Anf. 126 MARTIN ÅDAHL (C)
          </note>
          <note>
            Anf. 127 CICZIE WEIDBY (V)
          </note>
          <note>
            Anf. 128 GULAN AVCI (L)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om ärenden som slutdebatterats den 18 december
          </note>
          <note>
            NU1 Utgiftsområde 24 Näringsliv
          </note>
          <note>
            NU3 Utgiftsområde 21 Energi
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            SfU2 Utgiftsområde 11 Ekonomisk trygghet vid ålderdom
          </note>
          <note>
            SfU3 Utgiftsområde 12 Ekonomisk trygghet för familjer och barn
          </note>
          <note>
            UbU1 Utgiftsområde 16 Utbildning och universitetsforskning
          </note>
          <note>
            UbU2 Utgiftsområde 15 Studiestöd
          </note>
          <note>
            § 14 (forts. från § 11) Jämställdhet och nyanlända invandrares
            etablering (forts. AU1)
          </note>
          <note>
            Anf. 129 ANNIKA HIRVONEN FALK (MP)
          </note>
          <note>
            Anf. 130 JESSICA POLFJÄRD (M)
          </note>
          <note>
            Anf. 131 ANNIKA HIRVONEN FALK (MP) replik
          </note>
          <note>
            Anf. 132 JESSICA POLFJÄRD (M) replik
          </note>
          <note>
            Anf. 133 ANNIKA HIRVONEN FALK (MP) replik
          </note>
          <note>
            Anf. 134 JESSICA POLFJÄRD (M) replik
          </note>
          <note>
            Anf. 135 ANNA JOHANSSON (S) replik
          </note>
          <note>
            Anf. 136 JESSICA POLFJÄRD (M) replik
          </note>
          <note>
            Anf. 137 ANNA JOHANSSON (S) replik
          </note>
          <note>
            Anf. 138 JESSICA POLFJÄRD (M) replik
          </note>
          <note>
            Anf. 139 SOFIA DAMM (KD)
          </note>
          <note>
            Anf. 140 ANNIKA HIRVONEN FALK (MP) replik
          </note>
          <note>
            Anf. 141 SOFIA DAMM (KD) replik
          </note>
          <note>
            Anf. 142 ANNIKA HIRVONEN FALK (MP) replik
          </note>
          <note>
            Anf. 143 SOFIA DAMM (KD) replik
          </note>
          <note>
            Anf. 144 PATRIK BJÖRCK (S)
          </note>
          <note>
            Anf. 145 EBBA HERMANSSON (SD)
          </note>
          <note>
            Anf. 146 ANNIKA HIRVONEN FALK (MP) replik
          </note>
          <note>
            Anf. 147 EBBA HERMANSSON (SD) replik
          </note>
          <note>
            Anf. 148 ANNIKA HIRVONEN FALK (MP) replik
          </note>
          <note>
            Anf. 149 EBBA HERMANSSON (SD) replik
          </note>
          <note>
            Anf. 150 ALIREZA AKHONDI (C)
          </note>
          <note>
            Anf. 151 ALI ESBATI (V)
          </note>
          <note>
            Anf. 152 MARIA NILSSON (L)
          </note>
          <note>
            Anf. 153 ANNIKA HIRVONEN FALK (MP) replik
          </note>
          <note>
            Anf. 154 MARIA NILSSON (L) replik
          </note>
          <note>
            Anf. 155 ANNIKA HIRVONEN FALK (MP) replik
          </note>
          <note>
            Anf. 156 MARIA NILSSON (L) replik
          </note>
          <note>
            Anf. 157 SERKAN KÖSE (S)
          </note>
          <note>
            Anf. 158 ANNIKA QARLSSON (C)
          </note>
          <note>
            Anf. 159 BARBRO WESTERHOLM (L)
          </note>
          <note>
            Anf. 160 MARIA ARNHOLM (L)
          </note>
          <note>
            Anf. 161 ELLEN JUNTTI (M)
          </note>
          <note>
            (Beslut skulle fattas den 20 december.)
          </note>
          <note>
            § 15 Kommunikationer
          </note>
          <note>
            Trafikutskottets betänkande 2018/19:TU1
          </note>
          <note>
            Anf. 162 JENS HOLM (V)
          </note>
          <note>
            Anf. 163 JESSICA ROSENCRANTZ (M) replik
          </note>
          <note>
            Anf. 164 JENS HOLM (V) replik
          </note>
          <note>
            Anf. 165 JESSICA ROSENCRANTZ (M) replik
          </note>
          <note>
            Anf. 166 JENS HOLM (V) replik
          </note>
          <note>
            Anf. 167 ANNA-CAREN SÄTHERBERG (S)
          </note>
          <note>
            Anf. 168 ANDERS ÅKESSON (C) replik
          </note>
          <note>
            Anf. 169 ANNA-CAREN SÄTHERBERG (S) replik
          </note>
          <note>
            Anf. 170 ANDERS ÅKESSON (C) replik
          </note>
          <note>
            Anf. 171 ANNA-CAREN SÄTHERBERG (S) replik
          </note>
          <note>
            Anf. 172 JESSICA ROSENCRANTZ (M) replik
          </note>
          <note>
            Anf. 173 ANNA-CAREN SÄTHERBERG (S) replik
          </note>
          <note>
            Anf. 174 JESSICA ROSENCRANTZ (M) replik
          </note>
          <note>
            Anf. 175 ANNA-CAREN SÄTHERBERG (S) replik
          </note>
          <note>
            Anf. 176 MAGNUS JACOBSSON (KD) replik
          </note>
          <note>
            Anf. 177 ANNA-CAREN SÄTHERBERG (S) replik
          </note>
          <note>
            Anf. 178 MAGNUS JACOBSSON (KD) replik
          </note>
          <note>
            Anf. 179 ANNA-CAREN SÄTHERBERG (S) replik
          </note>
          <note>
            Anf. 180 JIMMY STÅHL (SD)
          </note>
          <note>
            Anf. 181 ANNA-CAREN SÄTHERBERG (S) replik
          </note>
          <note>
            Anf. 182 JIMMY STÅHL (SD) replik
          </note>
          <note>
            Anf. 183 ANNA-CAREN SÄTHERBERG (S) replik
          </note>
          <note>
            Anf. 184 JIMMY STÅHL (SD) replik
          </note>
          <note>
            Anf. 185 JENS HOLM (V) replik
          </note>
          <note>
            Anf. 186 JIMMY STÅHL (SD) replik
          </note>
          <note>
            Anf. 187 JENS HOLM (V) replik
          </note>
          <note>
            Anf. 188 JIMMY STÅHL (SD) replik
          </note>
          <note>
            Anf. 189 ANDERS ÅKESSON (C)
          </note>
          <note>
            Anf. 190 HELENA GELLERMAN (L)
          </note>
          <note>
            Anf. 191 EMMA BERGINGER (MP)
          </note>
          <note>
            Anf. 192 ANDERS ÅKESSON (C) replik
          </note>
          <note>
            Anf. 193 EMMA BERGINGER (MP) replik
          </note>
          <note>
            Anf. 194 ANDERS ÅKESSON (C) replik
          </note>
          <note>
            Anf. 195 EMMA BERGINGER (MP) replik
          </note>
          <note>
            Anf. 196 JESSICA ROSENCRANTZ (M)
          </note>
          <note>
            Anf. 197 ANNA-CAREN SÄTHERBERG (S) replik
          </note>
          <note>
            Anf. 198 JESSICA ROSENCRANTZ (M) replik
          </note>
          <note>
            Anf. 199 ANNA-CAREN SÄTHERBERG (S) replik
          </note>
          <note>
            Anf. 200 JESSICA ROSENCRANTZ (M) replik
          </note>
          <note>
            Anf. 201 JENS HOLM (V) replik
          </note>
          <note>
            Anf. 202 JESSICA ROSENCRANTZ (M) replik
          </note>
          <note>
            Anf. 203 JENS HOLM (V) replik
          </note>
          <note>
            Anf. 204 JESSICA ROSENCRANTZ (M) replik
          </note>
          <note>
            Anf. 205 EMMA BERGINGER (MP) replik
          </note>
          <note>
            Anf. 206 JESSICA ROSENCRANTZ (M) replik
          </note>
          <note>
            Anf. 207 EMMA BERGINGER (MP) replik
          </note>
          <note>
            Anf. 208 JESSICA ROSENCRANTZ (M) replik
          </note>
          <note>
            Anf. 209 MAGNUS JACOBSSON (KD)
          </note>
          <note>
            Anf. 210 JENS HOLM (V) replik
          </note>
          <note>
            Anf. 211 MAGNUS JACOBSSON (KD) replik
          </note>
          <note>
            Anf. 212 JENS HOLM (V) replik
          </note>
          <note>
            Anf. 213 MAGNUS JACOBSSON (KD) replik
          </note>
          <note>
            Anf. 214 TREDJE VICE TALMANNEN
          </note>
          <note>
            Anf. 215 ANNA-CAREN SÄTHERBERG (S) replik
          </note>
          <note>
            Anf. 216 MAGNUS JACOBSSON (KD) replik
          </note>
          <note>
            Anf. 217 ANNA-CAREN SÄTHERBERG (S) replik
          </note>
          <note>
            Anf. 218 MAGNUS JACOBSSON (KD) replik
          </note>
          <note>
            Anf. 219 JASENKO OMANOVIC (S)
          </note>
          <note>
            Anf. 220 MAGNUS JACOBSSON (KD) replik
          </note>
          <note>
            Anf. 221 JASENKO OMANOVIC (S) replik
          </note>
          <note>
            Anf. 222 MAGNUS JACOBSSON (KD) replik
          </note>
          <note>
            Anf. 223 JASENKO OMANOVIC (S) replik
          </note>
          <note>
            Anf. 224 JIMMY STÅHL (SD) replik
          </note>
          <note>
            Anf. 225 JASENKO OMANOVIC (S) replik
          </note>
          <note>
            Anf. 226 JIMMY STÅHL (SD) replik
          </note>
          <note>
            Anf. 227 JASENKO OMANOVIC (S) replik
          </note>
          <note>
            Anf. 228 THOMAS MORELL (SD)
          </note>
          <note>
            Anf. 229 MIKAEL LARSSON (C)
          </note>
          <note>
            Anf. 230 PATRIK JÖNSSON (SD)
          </note>
          <note>
            (Beslut skulle fattas den 20 december.)
          </note>
          <note>
            § 16 Bordläggning och beslut om förlängd motionstid
          </note>
          <note>
            § 17 Kammaren åtskildes kl. 21.19.
          </note>
          <note>
            Tryck: Elanders Sverige AB, Vällingby 2019
          </note>
        </div>
      </body>
    </text>
  </TEI>
</teiCorpus>
