<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201819</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201819</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201819--68</head>
          <docDate when="2019-03-27">2019-03-27</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 6 mars justerades.
          </note>
          <note>
            § 2 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2018/19:142
          </note>
          <note>
            Till riksdagen
          </note>
          <note>
            Interpellation 2018/19:142 Tjänstemannaansvar
          </note>
          <note>
            av Per Söderlund (SD)
          </note>
          <note>
            Interpellationen kommer att besvaras fredagen den 12 april 2019.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 21 mars 2019
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2018/19:59 och 68 till socialutskottet
          </note>
          <note>
            2018/19:65, 77, 78 och 81 till justitieutskottet
          </note>
          <note>
            2018/19:67, 72 och 83 till finansutskottet
          </note>
          <note>
            2018/19:74 till utbildningsutskottet
          </note>
          <note>
            2018/19:82 till skatteutskottet
          </note>
          <note>
            Skrivelser
          </note>
          <note>
            2018/19:75 och 103 till konstitutionsutskottet
          </note>
          <note>
            2018/19:76 till trafikutskottet
          </note>
          <note>
            2018/19:90 till utrikesutskottet
          </note>
          <note>
            Redogörelse
          </note>
          <note>
            2018/19:RR3 till utbildningsutskottet
          </note>
          <note>
            Motioner
          </note>
          <note>
            2018/19:3036 och 3040 till civilutskottet
          </note>
          <note>
            2018/19:3038 till utbildningsutskottet
          </note>
          <note>
            2018/19:3039 och 3041 till utbildningsutskottet
          </note>
          <note>
            § 4 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialutskottets betänkanden
          </note>
          <note>
            2018/19:SoU13 Äldrefrågor
          </note>
          <note>
            2018/19:SoU14 Riksrevisionens rapport om investeringsstödet till
            särskilda boenden för äldre
          </note>
          <note>
            Trafikutskottets betänkande
          </note>
          <note>
            2018/19:TU7 Trafiksäkerhet
          </note>
          <note>
            Näringsutskottets betänkanden
          </note>
          <note>
            2018/19:NU7 Näringspolitik
          </note>
          <note>
            2018/19:NU8 Regional tillväxtpolitik
          </note>
          <note>
            Arbetsmarknadsutskottets betänkande
          </note>
          <note>
            2018/19:AU8 Jämställdhet och åtgärder mot diskriminering
          </note>
          <note>
            § 5 Kompletterande bestämmelser till EU:s förordning om gräns
            ­ överskridande paketleveranstjänster
          </note>
          <note>
            Trafikutskottets betänkande 2018/19:TU9
          </note>
          <note>
            Kompletterande bestämmelser till EU:s förordning om gränsöverskridande
            paketleveranstjänster (prop. 2018/19:36)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 15.)
          </note>
          <note>
            § 6 Finansiell stabilitet och finansmarknadsfrågor
          </note>
          <note>
            Finansutskottets betänkande 2018/19:FiU22
          </note>
          <note>
            Finansiell stabilitet och finansmarknadsfrågor (skr. 2018/19:35)
          </note>
          <note>
            föredrogs.
          </note>
          <note>
            Anf. 1 MATTIAS KARLSSON i Luleå (M):
          </note>
          <note>
            Herr talman! För tids vinnande vill jag yrka bifall till reservation
            5.
          </note>
          <note>
            Finansiell stabilitet är grunden för hela vår ekonomi, för att
            hushåll ska kunna konsumera och för att företag ska kunna investera.
            Den är grunden för att jobben ska kunna blir fler och för att
            välfärden ska kunna finansieras. I denna mån är finansiell stabilitet
            en mycket central fråga för Sveriges riksdag och för hela landet.
          </note>
          <note>
            Ekonomin globalt är fortsatt stark men visar tecken på avmattning.
            Räntor har varit låga under en längre tid, vilket har resulterat
            i högre risktagande och stigande tillgångspriser.
          </note>
          <note>
            Det finns risker kopplade till den internationella utvecklingen
            som kan påverka den finansiella stabiliteten i Sverige. Exempel
            på detta är handelskonflikter samt den osäkerhet som rör de ekonomiska
            och finansiella effekterna av Storbritanniens utträde ur EU. Förutom
            dessa risker kvarstår också de strukturella problemen i euroområdet,
            bland annat inom banksektorn, och problem med de offentliga finanserna,
            inte minst i Italien.
          </note>
          <note>
            Sedan finanskrisen har många utvecklade ekonomier bedrivit en
            exceptionellt expansiv finanspolitik. Centralbanker har hållit
            styrräntorna mycket låga under lång tid och vidtagit historiskt
            oprövade åtgärder i form av så kallade kvantitativa lättnader.
          </note>
          <note>
            Den expansiva penningpolitiken har hjälpt den ekonomiska återhämtningen
            men har samtidigt skapat en miljö där finansiell sårbarhet kan
            ha byggts upp. Den långvarigt låga räntenivån har lett till att
            investerare sökt sig till mer riskfyllda tillgångar för att nå
            tillräckligt hög avkastning. Därmed har risktagandet ökat, och
            tillgångspriserna är mycket höga i ett historiskt perspektiv.
          </note>
          <note>
            Denna jakt på avkastning är ett globalt fenomen. Såväl internationellt
            som i Sverige finns en risk för stora korrigeringar i tillgångspriserna
            och hög turbulens på de finansiella marknaderna om viljan att
            ta risk snabbt förändras.
          </note>
          <note>
            Cirka 70 procent av de svenska hushållens bolån är tagna till
            rörlig ränta, vilket innebär att ränteförändringar snabbt får
            genomslag på hushållens räntekostnader. Hushållens ränteutgifter,
            både i absoluta tal och som andel av disponibel inkomst, förväntas
            därför öka under de närmaste åren.
          </note>
          <note>
            De flesta bedömer att hushållens höga skulder är den största
            risken för den svenska ekonomin; den samlade skuldkvoten är i
            dag över 185 procent. Men i takt med att penningpolitiken globalt
            blir mindre expansiv väntas räntorna stiga framöver. Detta bör
            leda till att risktagandet mattas av och att skulderna växer långsammare.
          </note>
          <note>
            En kontrollerad återgång till en mer normal räntenivå är naturligtvis
            bra för stabiliteten i det finansiella systemet, men den långa
            perioden med exceptionellt låga räntor har gjort att det finns
            betydande osäkerhet om hur stora sårbarheter som kan ha byggts
            upp. Det går därför inte att utesluta att återgången till mer
            normala räntor kan bli turbulent, med korrigeringar i tillgångspriserna.
            Det mesta talar dock för att högkonjunkturen kulminerade under
            första halvåret 2018. Ekonomin är nu på väg in i en avmattningsfas.
          </note>
          <note>
            Vi vet att finanskriser är kostsamma. Det är viktigt med robusta
            regelverk, och trovärdigheten för det finanspolitiska ramverket
            är oerhört viktig.
          </note>
          <note>
            Ett av målen för den ekonomiska politiken är att stabilisera
            konjunktursvängningar. Hög arbetslöshet under en period kan leda
            till ökad arbetslöshet längre fram. För att man ska kunna driva
            en aktiv stabiliseringspo litik som mildrar effekterna för de
            mest utsatta, dämpar uppgången i arbetslösheten och undviker besparingar
            i lågkonjunktur krävs betydande överskott i högkonjunktur.
          </note>
          <note>
            Lågkonjunkturer och kriser slår alltid hårdast mot dem som redan
            är mest utsatta och i störst behov av välfärd och en trygg ekonomi.
            En försiktig och återhållsam inriktning på finanspolitiken i högkonjunktur
            ger ett land större möjligheter att klara den efterföljande lågkonjunkturen.
          </note>
          <note>
            En viktig komponent för att förhindra nästa kris är starka offentliga
            finanser. Att goda ekonomiska tider ska användas för att förbereda
            för sämre tider är en bärande princip för en ansvarsfull finanspolitik.
            Tyvärr gör den nuvarande regeringen ett kraftigt avsteg från denna
            princip. Sverige sparar i dag avsevärt mindre än under någon av
            de senaste högkonjunkturerna, vilket gör att vi står sämre rustade
            när nästa lågkonjunktur kommer.
          </note>
          <note>
            Jag är övertygad om att regeringen har gjort ett historiskt misstag
            genom att elda på högkonjunkturen med en expansiv finanspolitik
            i stället för att stärka statens finanser och genomföra de strukturella
            reformer som hade behövts. Sverige är nu ytterst sårbart inför
            nästa lågkonjunktur.
          </note>
          <note type="speaker">
            Anf. 2 DENNIS DIOUKAREV (SD):
          </note>
          <note>
            Herr talman! I dag behandlar vi finansutskottets betänkande Finansiell
            stabilitet och finansmarknadsfrågor . Det är ett viktigt block
            med motionsyrkanden som berör allt från makrotillsyn och hushållens
            skuldsättning till bank- och finansmarknaden.
          </note>
          <note>
            Jag vill börja med att yrka bifall till reservationerna 11 och
            12, och det är också dessa som jag i huvudsak ska uppehålla mig
            vid i dag.
          </note>
          <note>
            Till att börja med vill jag således ta upp de konkurrenshämmande
            förutsättningar som råder på pensionsförsäkringsmarknaden.
          </note>
          <note>
            Om man vill byta försäkringsbolag finns det så kallade flyttavgifter
            som måste bekostas av försäkringsinnehavaren. Detta är avgifter
            man beläggs med om man vill gå till ett annat bolag, det vill
            säga till en förmodad konkurrent.
          </note>
          <note>
            Dessa flyttavgifter har de senaste åren varit på tapeten i mediala
            sammanhang på grund av sin storlek och art. Konkurrensverket analyserade
            detta i en rapport 2016 och konstaterade då att det skapats inlåsningseffekter
            på denna marknad och att kostnaden har fått bäras av konsumenterna
            i form av höga flyttavgifter. Dessa flyttavgifter har dessutom
            höjts i flera steg, vilket naturligtvis är ett fördelaktigt upplägg
            för aktörerna som gör det ekonomiskt kännbart och administrativt
            belastande för den enskilde kunden att byta ut det ena försäkringsbolaget
            mot det andra. Sett ur ett makroperspektiv inskränker det själva
            grundbulten i en marknadsekono ­ mi: makten att som konsument
            agera på en fri marknad och välja den aktör som erbjuder de mest
            fördelaktiga villkoren.
          </note>
          <note>
            Det är denna problembild som vår motion utgått ifrån. Vi tar
            också fasta på Konkurrensverkets rekommendationer om ett antal
            förändringar för att åtgärda denna situation. Det som behövs är
            att man för det första begränsar flyttavgifterna och för det andra
            begränsar i tid hur länge man får ta ut dessa flyttavgifter –
            åtgärder som våra nordiska grannländer redan infört.
          </note>
          <note>
            När jag var uppe och talade om detta för ett år sedan pågick
            en beredning på Regeringskansliet som gick i samma riktning som
            de förslag som presenterats i vår motion. Vi har ännu inte sett
            resultatet av det arbetet, men en proposition har aviserats och
            ska lämnas till riksdagen i maj. Vi ser fram emot att ta del av
            den. Förhoppningsvis innehåller den de regelförändringar som krävs
            för att åtgärda problemet.
          </note>
          <note>
            Herr talman! Vidare ska jag beröra en fråga som i mångt och mycket
            också verkar konkurrenshämmande.
          </note>
          <note>
            De allra flesta människor har eller kommer någon gång att ansöka
            om ett lånelöfte i syfte att finansiera ett bostadsköp. I samband
            med det tas kreditupplysningar på den som gör anspråk på lån.
            Kreditupplysningar begärs i dag av olika anledningar och innehåller
            olika mycket information beroende på vem som begär den och varför.
            Men generellt innehåller en kreditupplysning uppgifter om inkomster,
            lån, betalningsanmärkningar och tidigare kreditupplysningar.
          </note>
          <note>
            Den sparade kredithistoriken och dess längd utgör en balansgång
            mellan en fungerande kreditmarknad med riskminimering å ena sidan
            och konsumentens möjlighet att sluta kreditavtal å andra sidan.
            Om man ansöker om lån hos flera banker, exempelvis i syfte att
            få ned räntan, registreras lika många kreditupplysningar, vilket
            den presumtiva fordringsägaren kan tolka som att man planerar
            att ta flera olika lån alldeles oavsett om de kvitteras ut eller
            inte. Det i sin tur sänker kreditvärdigheten. Systemet är naturligtvis
            legitimt i sig för att bankerna ska kunna göra sina riskbedömningar.
            Det man dock kan ifrågasätta är hur länge sådana här uppgifter,
            så kallade omfrågeuppgifter, ska lagras.
          </note>
          <note>
            Lite bakgrundsinformation till detta är att det var den dåvarande
            alliansregeringen 2010 som i kreditupplysningslagen ändrade gallringstiden
            från tre till ett år, och det är det som fortfarande gäller till
            dags dato. I propositionen motiverade man då beslutet med den
            problembild som jag nyss beskrev. Jag citerar: ”En person kan
            under kort tid vara föremål för flera förfrågningar hos kreditupplysningsföretag
            utan att det i praktiken har någon betydelse för kreditvärdigheten.”
          </note>
          <note>
            Det som diskuterades då var att helt och hållet förbjuda behandlingen
            av omfrågeuppgifter med motiveringen att det leder till ett oproportionerligt
            stort ingrepp i den personliga integriteten, men man landade mycket
            klokt i att begränsa dessa uppgifter från tre till ett år.
          </note>
          <note>
            Det här ger dock stöd åt argumentet att flera färska omfrågeuppgifter
            belastar kreditvärdigheten mer än flera som är spridda över tid.
            Om det då är ett riskbeteende som man vill kunna syna med denna
            lag är det utkvitterade låneansökningar åt höger och vänster med
            hög intensitet som man vill komma åt.
          </note>
          <note>
            Jag tycker att det är dags att ompröva dagens regelverk och se
            om det går att modernisera det, så att det inte utesluter dem
            med sunda privatekonomiska förehavanden, och öka konkurrensen
            genom att ge kunderna större flexibilitet att spela ut bankernas
            ränteerbjudanden mot varandra men samtidigt motverka överskuldsättning.
            Jag har inga exakta svar på hur det skulle se ut. Det överlåter
            jag till professionen att ha synpunkter på. Men en konkret sak
            som man kan se över är om det går att ha bättre infor ­ mationsflöden
            så att långivaren kan se hur många låneerbjudanden man har accepterat
            och refuserat, vilket i dag alltså inte är möjligt inom en pe
            riod på sex veckor. Min ambition är i fall att lyfta upp denna
            fråga på dagordningen och på sikt se om det finns underlag för
            att utreda frågan parlamentariskt.
          </note>
          <note>
            Herr talman! Avslutningsvis vill jag också kommentera den något
            ovanliga allians som formerats runt reservation 1 med L, KD och
            SD.
          </note>
          <note>
            Som socialkonservativ tycker jag att det är viktigt att värna
            försiktighetsprincipen i alla sammanhang, och då i synnerhet inom
            ekonomisk politik. Därför vill vi bland annat trappa av ränteavdragen
            med en procentenhet per år i fem år, för att sedan utvärdera effekterna
            av det innan man eventuellt kan gå vidare. Enligt samma principer
            förhåller vi oss till amorteringskraven. Vi drev på för det första
            men var emot det andra skärpta amorteringskravet av det enkla
            skälet att två år är en för kort period för att utvärdera effekterna
            av det första kravet på ett adekvat sätt. Det här är stora ingrepp
            i bostadsmarknadens funktionssätt.
          </note>
          <note>
            Trösklarna på bostadsmarknaden för unga vuxna var höga redan
            förut. Vi menar att man måste utvärdera effekterna och måluppfyllelsen
            av det första kravet innan man vidtar åtgärder som höjer trösklarna
            ännu mer.
          </note>
          <note type="speaker">
            Anf. 3 ULLA ANDERSSON (V):
          </note>
          <note>
            Herr talman! Jag yrkar bifall till reservation 6.
          </note>
          <note>
            Gång på gång kan vi ta del av feta rubriker om bankernas girighet
            och vad den leder till. Det är cum-cum-upplägg, penningtvätt,
            skatteflykt, skattesmitning och riktlinjer som brister i centrala
            frågor. Frågan är hur många gånger vi ska tåla det. För vår del
            har tålamodet egentligen tagit slut för länge sedan.
          </note>
          <note>
            I höstas visade Sveriges konsumentorganisationer att Sveriges
            sju största banker följer enbart en tredjedel av de internationella
            riktlinjer som har tagits fram av till exempel OECD gällande skatteflykt,
            och detta samtidigt som bankerna har kontakter, affärer eller
            verksamheter i olika skatteparadis som Luxemburg, Schweiz och
            Caymanöarna i Västindien. Av alla områden som konsumentorganisationerna
            kollade på var just skatteflykt det område som bankerna var absolut
            sämst på att motverka – föga överraskande.
          </note>
          <note>
            Skatteflykt är ju ett område som också är fullt av olika former
            av grå ­ skalor, och då krävs det att man som bank tar fram egna
            kompasser. För banker med verksamhet i länder där det är en onaturligt
            låg beskattning och strikt sekretess, som utnyttjas av företag
            och privatkunder för att göm ­ ma pengar, är det naturligtvis
            ännu viktigare. Man kan väl säga att bankernas kompass verkar
            ha lett dem rejält vilse, för vad händer när banker bidrar till
            att människor och företag tillåts bedriva såväl penningtvätt som
            skatteflykt? Jo, välfärden undandras resurser som behövs för att
            korta köerna till sjukvården, för barnen i förskolan, för att
            få fler unga att gå igenom skolan med fullständiga betyg och för
            att få en äldreomsorg som möter varje enskild äldre människas
            behov och tar till vara dess förmåga.
          </note>
          <note>
            Bankerna bidrar till att vi alla som inte har den moralen att
            ägna sig åt skatteflykt, undandra pengar från skatt eller inte
            heller har resurserna att göra det får bära en större börda än
            vad vi annars skulle ha gjort.
          </note>
          <note>
            Internationellt förs en debatt om bankernas roll i aggressiv
            skatteplanering. Banker, revisionsbyråer, skattejurister och konsulter
            tjänar ju stora pengar på att tillhandahålla rådgivning och tjänster
            som leder till såväl skatteflykt som aggressiv skatteplanering.
            Det är uppenbart att dessa rådgivare är en viktig del av den så
            kallade skatteflyktsindustrin. Därför är det bra att regeringen
            efter en överenskommelse med Vänsterpartiet har tillsatt en utredning
            för att tvinga dessa att anmäla nya skatteupplägg.
          </note>
          <note>
            EU-kommissionen har också lagt fram förslag som innebär att banker
            och andra finansiella mellanhänder i förväg måste rapportera alla
            gräns ­ överskridande skatteupplägg som görs för kunders räkning
            om de har vissa kännetecken till respektive nationell skattemyndighet.
          </note>
          <note>
            I princip alla finansiella tillgångar är placerade hos banker
            eller andra finansiella institutioner. Något hårdraget skulle
            man faktiskt kunna säga att utan banker, inga överföringar till
            skatteparadis.
          </note>
          <note>
            Ett problem som vi har med dagens böter är till exempel att banker
            och andra stora företag har så mycket pengar att böterna inte
            är avskräckande. En lösning kan vara att införa tillgångsbaserade
            böter, som Storbritannien gjort. Där infördes 2017 bestämmelser
            om tillgångsbaserade böter för de mest allvarliga fallen av skatteflykt
            i utlandet. Böterna börjar från vad som är lägst av 10 procent
            av värdet på tillgångarna och 10 gånger de uteblivna skatteintäkterna.
            Detta bör även Sverige införa.
          </note>
          <note>
            En annan möjlighet att stoppa bankers medverkan till skatteflykt
            är att förbjuda brevlådeföretag och begränsa möjligheterna att
            använda skalbo ­ lag men också att ifrågasätta bankernas tillstånd
            att verka i Sverige. Bank ­ erna tjänar pengar på att delta och
            vara sina kunder behjälpliga i detta, och därför är deras intresse
            för att komma till rätta med problemen rätt svagt. Men om deras
            tillstånd ligger som en del i vad de riskerar kanske moralen skulle
            bli något högre. Därför borde regeringen låta utreda om banker
            som vid upprepade tillfällen gör sig skyldiga till skatteflykt
            eller medhjälp till skatteflykt bör förlora sin rätt att verka
            som bank i Sverige. Detta vore en rimlig åtgärd.
          </note>
          <note>
            Jag vill också ta upp att banker bör vara skyldiga att tillhandahålla
            kontanter.
          </note>
          <note>
            Herr talman! Jag vill även beröra frågan om hushållens skuldsättning,
            eftersom detta är en del av den debatt som förs här i dag. Borgarna
            valde att avskaffa fastighetsskatten under sin regeringstid och
            införde i stället en så kallad fastighetsavgift, vilket bidrog
            till kraftigt stigande fastighetspriser, inte minst i storstäderna,
            där lyxvillor med höga taxeringsvärden fick halverad skatt medan
            landsbygden fick ökad skatt. Dessutom valde man samtidigt att
            behålla ränteavdragen. Dessa är, som alla känner till, en tickande
            bomb i statsbudgeten, men de gynnar också skuldsättning och därmed
            bankerna.
          </note>
          <note>
            Tack vare dessa så kallade reformer och uteblivna reformer steg
            hushållens skuldsättning snabbt, och vi ligger i skuldsättningens
            toppliga. I bostadsbristens Sverige får människor skuldsätta sig
            upp över öronen.
          </note>
          <note>
            Vänsterpartiet var snabbt ute och krävde åtgärder för att öka
            bostads ­ byggandet, men detta ville borgarna inte kännas vid.
            Inte heller tyckte man att ränteavdragen var något som man behövde
            bry sig om när vi lyfte upp frågan redan 2011. Då lyfte vi även
            upp frågan om ett amorteringskrav, men inte heller det ville borgarna
            vara med på och tyvärr heller inte Social ­ demokraterna. Om vi
            hade gjort detta då hade vi haft en annan situation nu. Vi kanske
            inte hade behövt det senaste skärpta amorteringskravet, och vi
            kanske inte hade behövt bolånetaket.
          </note>
          <note>
            För Vänsterpartiet är ränteavdragen och fastighetsskatten det
            mest centrala. Om vi börjar trappa ned ränteavdragen kan vi lätta
            på det skärpta amorteringskravet och bolånetaket.
          </note>
          <note>
            Förutom dessa åtgärder och att bygga fler hyresrätter tycker
            vi att bank ­ erna ska tvingas förhandla med sina bolånekunder
            utifrån det som kallas Stibor, det vill säga internbankräntan.
            Om bankerna skulle tvingas till det skulle bolånekunderna ha större
            makt att pressa ned sina kostnader, det vill säga betala lägre
            räntor på sina bolån och därmed amortera mer. En sådan modell
            har man infört i Finland, och vi tycker att den är mycket intressant
            och borde införas även här i Sverige. Det vill nog inte bankerna,
            men det vore bra för bolånekunderna.
          </note>
          <note type="speaker">
            Anf. 4 JAKOB FORSSMED (KD):
          </note>
          <note>
            Herr talman! Först vill jag säga att jag ställer mig bakom Kristdemokraternas
            samtliga reservationer i betänkandet, men för tids vinnande nöjer
            jag mig med att yrka bifall till reservation 1. Det är framför
            allt denna reservation som jag tänker prata om här.
          </note>
          <note>
            Vi diskuterar finansiell stabilitet. Det är otroligt viktigt
            att vi klarar den finansiella stabiliteten, men det kräver att
            vi gör en helhetsanalys när vi vidtar åtgärder för att värna den,
            eftersom den har så stor påverkan på till exempel bostadsmarknaden
            och kan leda till lägre rörlighet och mindre utbud, vilket driver
            upp tillgångspriserna och kan skada den finansiella stabiliteten
            på sikt. Det är därför viktigt att göra en helhetsanalys, och
            jag menar att detta inte har gjorts när det gäller kreditrestriktionerna.
          </note>
          <note>
            Under den förra mandatperioden genomförde den nygamla rödgröna
            regeringen alltför få reformer för att underlätta byggandet. I
            stället fördes en dyr och ineffektiv politik som gav statliga
            mångmiljardsubventioner till byggherrar. Samtidigt fick många
            hushåll med stabila inkomster se sina möjligheter till lån strypta
            när regeringen, utan en egen helhetsanalys, godkände införandet
            av det förstärkta amorteringskravet ovanpå tidigare kreditrestriktioner.
          </note>
          <note>
            Det förstärkta amorteringskravet fick mycket kritik under remissrundan
            och har nu funnits i ungefär ett år. Flera kritiker pekade på
            att förslaget riskerade att göra det väsentligt svårare för unga
            och andra kapitalsvaga hushåll att få låna och därmed köpa en
            bostad, särskilt i växande storstadsregioner. Detta blir en hämmande
            faktor för företag och den offentliga sektorn, som behöver kompetensförsörjning.
            När dessa grupper inte får denna möjlighet blir alternativet andrahandsmarknaden,
            med ofta väsentligt hög ­ re månadsutgifter, eller andra sämre
            lösningar, till exempel dyra nyproducerade hyresrätter. Därmed
            drivs grupper in i boendeformer som är väsentligt dyrare och riskerar
            att skapa fattigdomsfällor.
          </note>
          <note>
            Vi ser, senast i dag i Finansinspektionens nya analys, att blankolånen
            nu ökar, och detta kan vara en effekt av försöken att komma runt
            det förstärkta amorteringskravet. Rörligheten riskerar att minska
            eftersom kravet bara ställs på nya lån. Äldre med låg pension
            tvingas vid en flytt helt plötsligt amortera stora summor bara
            för att de säljer sitt gamla boende och flyttar till ett nytt,
            lika dyrt boende. Är detta en effekt som man vill uppnå? I Finansinspektionens
            analys kan vi också se att det är just de allra äldsta låntagarna
            som har förändrat sitt beteende mest, på grund av det förstärkta
            amorteringskravet. Är det denna effekt man vill uppnå – att äldre
            personer inte ska kunna flytta till ett anpassat boende? Då har
            man lyckats.
          </note>
          <note>
            Efter bara ett år har förstås inte alla konsekvenser fullt ut
            analyserats. Sedan kravet infördes har dock bostadsbyggandet minskat,
            och många hushåll vittnar om svårigheterna att få och klara bostadslån.
            Prognosen över byggstarter pekar mot en halvering av byggandet
            2020 jämfört med 2017. Detta har förstås flera orsaker, men det
            förstärkta amorteringskravet pekas allt oftare ut som en huvudorsak.
          </note>
          <note>
            Den förra regeringen ville inte lyssna på sin bostadsminister
            i denna fråga utan valde helt perspektivet finansiell stabilitet,
            utan en helhetsanalys av konsekvenserna. Hur påverkas bostadsmarknadens
            funktionssätt, vilka grupper får det svårt och hur passar det
            förstärkta amorteringskravet in i helheten av den kreditregleringsvåg
            som svensk bostadsmarknad genomgått de senaste tio åren?
          </note>
          <note>
            Nu har regeringen lagt finansmarknads- och bostadsfrågorna i
            samma ministerportfölj. Detta är bra, om det leder till att regeringen
            på allvar börjar adressera bostadsmarknadens funktionssätt och
            människors möjligheter att komma in på den ägda bostadsmarknaden.
            Där är kreditregleringarna centrala.
          </note>
          <note>
            Det är rätt att möta överskuldsättning med politiska åtgärder.
            Det är också rätt att amortera på sina lån och att amorteringskulturen
            varit för svag. Men det är knappast rätt att det är förstagångsköpare
            och de som rör på sig på bostadsmarknaden som ska bära hela denna
            börda.
          </note>
          <note>
            Om vi summerar effekten av de på varandra staplade kreditregleringarna
            framträder en problematisk bild. Man ska klara en ränta på 7–8
            procent, och man ska kunna amortera upp till 3 procent av lånet
            per år och dessutom ha 15 procent i handpenning. För ett hushåll
            i Stockholm som köper en tvårummare för 3 miljoner innebär detta
            att banken måste testa för utgifter på 18 800, när den faktiska
            bostadsutgiften kanske är 4 000 k r onor, enligt en rapport från
            Veidekke. Det är alltså en skillnad på nästan 15 000 i månaden
            som måste uppfyllas, och då måste hushållet ha nästan en halv
            miljon kronor i eget kapital. Vilka unga hushåll kan klara detta,
            om de inte har rika föräldrar som är beredda att ställa upp?
          </note>
          <note>
            Exemplet visar på hur reglering efter reglering har lagts på
            utan att någon tagit ordentlig hänsyn till helheten. Vi ser nu
            en kraftigt minskande andel hushåll som kan få lån jämfört med
            före det förstärkta amorteringskravet.
          </note>
          <note>
            Vi ska ta skuldsättningen på allvar. Vid en kris kan den få betydande
            spridningseffekter. Men samtidigt behövs svar på hur människor
            med stabila inkomster ska kunna efterfråga en bostad, speciellt
            i nyproduktion som påverkas särskilt hårt av reglerna.
          </note>
          <note>
            Behövs ett bolånetak på 85 procent när en ung person med dagens
            amorteringskrav kommer att äga mer än halva lägenheten efter bara
            14 år? Ska unga hushåll, med ofta snabbt stigande inkomster, inte
            kunna efterfråga ägt boende då amorteringar krävs på 3 procent
            redan i början av bostadskarriären?
          </note>
          <note>
            Jag vill även lyfta fram det fördelningsproblem som jag tycker
            att det innebär att det bara är de hushåll som rör på sig – förstagångsköpare
            och de som flyttar – som träffas av dessa kreditrestriktioner.
            Andra lösningar som kan dämpa skulduppbyggnaden, såsom långsamt
            avtrappade ränteavdrag växlade mot andra förstärkningar för hushållen,
            måste därför prövas. Mycket talar för att kreditregleringarna,
            trots sitt goda syfte, sammantaget är opåkallat hårda mot hushållen
            och att detta också för med sig betydande risker för svensk tillväxt
            och svensk ekonomi. Därför vore det välkommet om riksdagen i dag
            kunde bifalla reservation 1 som innebär att en av alla dessa kreditrestriktioner
            tas bort, nämligen det förstärkta amorteringskravet.
          </note>
          <note>
            Jag vill också säga några ord om kontantfrågan. Jag tycker att
            det är otroligt angeläget och bra att en enig riksbankskommitté
            nu har lagt fram ett delbetänkande om kontanter, som jag själv
            och Emil Källström från Centerpartiet har varit pådrivande för
            att få fram. Kontanter är fortfarande viktiga för en betydande
            del av Sveriges invånare, för föreningar och för företag. Vi kan
            inte acceptera en ordning där kontanter avvecklas helt utan en
            kontroll från riksdag och regering.
          </note>
          <note>
            Därför har vi nu lagt fram ett förslag från kommittén om att
            storbank ­ erna ska ta ett särskilt ansvar för att se till att
            det inom rimligt avstånd finns möjlighet till kontantuttag och
            dagskassehantering. Jag tycker att detta är utomordentligt och
            ser fram emot att regeringen lägger fram en proposi ­ tion som
            faktiskt gör någonting åt den snabba avvecklingen av kontanter,
            som inte gynnar personer som inte hänger med i den elektroniska
            utveck ­ lingen, personer som är föreningsaktiva på landsbygden
            eller personer som driver småföretag. Också dessa personer ska
            känna att det finns ett legalt betalningsmedel, att det finns
            möjligheter till dagskassehantering och annat och att denna möjlighet
            faktiskt ska förbättras och inte försämras. Därför är jag så glad
            över att vi kunde lägga fram detta eniga delbetänkan ­ de och
            att vi nu, om regeringen väljer att lägga fram en proposition
            i enlig ­ het med detta, får en ordning som faktiskt tryggar tillgången
            till kontanter. Det är viktigt för de enskilda, det är viktigt
            för småföretagen och det är viktigt för föreningarna, men det
            är också viktigt för Sveriges beredskap att vi faktiskt har legala
            betalningsmedel som också fungerar i händelse av kris.
          </note>
          <note type="speaker">
            Anf. 5 ULLA ANDERSSON (V) replik:
          </note>
          <note>
            Herr talman! Jag begärde ordet när Jakob Forssmed började tala
            om helhetsanalys. Jag skulle vilja göra en beskrivning av Kristdemokraternas
            helhetsanalys av bostadspolitiken. Vi kommer nog alla ihåg bottenplattorna
            som stod och stoppade upp alla byggen – de så kallade Odellplattorna
            – när Kristdemokraterna hade ansvar för bostadspolitiken, då man
            drog bort de bostadssubventioner som fanns, och de effekter som
            det fick. All bostadsproduktion stoppades då.
          </note>
          <note>
            Sedan kom den dåvarande kristdemokratiska bostadsministern på
            att föräldrarna väl kunde borga för barnens lån i stället. Han
            tyckte till och med att två borgenslån för en familj inte var
            något större problem. Sedan kom man med den fantastiska fastighetsskatten
            som innebar att de som bor i Danderyd fick halverad fastighetsskatt,
            medan de som bor i Kiruna fick en 76-procentig ökning. Vad ledde
            det till? Jo, det ledde till att alla hushåll blev mer skuldsatta,
            eftersom bostadspriserna steg kraftigt. Samtidigt val ­ de Kristdemokraterna
            att behålla ränteavdragen som var tydligt sammankopplade med fastighetsskatten.
            Eftersom fastigheten är en tillgång hade människor möjlighet att
            göra ränteavdrag. Det drev självklart också på kostnadsökningarna.
          </note>
          <note>
            Vad gör Kristdemokraterna nu? Jo, de drar in de investeringsstöd
            som finns och som har lett till att man bygger i Hudiksvall, i
            Värmland och runt om i landet. Och vad leder det till? Jo, det
            leder till att bostadsbyggandet stannar upp igen, till exempel
            i Tierp.
          </note>
          <note>
            Jag glömde nämna en reform som Kristdemokraterna också lade fram,
            nämligen den om andrahandshyror. Man fick ta ut nästan vilken
            hyra som man ville. Så skulle bostadskrisen lösas. Det skulle
            också byggas friggebodar.
          </note>
          <note>
            Jag tycker inte att Kristdemokraterna ska tala så mycket om att
            ta ansvar för bostadspolitiken. Jag skulle vara mycket glad om
            Kristdemokraterna höll sig borta från bostadspolitiken. Det skulle
            vara bra för alla som tycker att vi behöver bygga bort bostadsbristen.
          </note>
          <note type="speaker">
            Anf. 6 JAKOB FORSSMED (KD) replik:
          </note>
          <note>
            Herr talman! Ulla Andersson tog upp många saker i sitt anförande.
            Jag tycker att det är tråkigt om hon anser att vi ska hållas borta
            från bostadspolitiken, eftersom hon då faktiskt tappar en allierad
            i vissa bostadspolitiska frågor. Det gäller till exempel ränteavdragen.
            Jag tycker att vi har ett fördelningsproblem på bostadsmarknaden
            i dag, där de som försöker ta sig in på bostadsmarknaden får bära
            en alltför stor del av bördan för den ökade skuldsättningen. Med
            långsamt avtrappade ränteavdrag tror jag att vi kan lätta på en
            del av de kreditrestriktioner som nu hindrar många hushåll från
            att faktiskt komma in på bostadsmarknaden med ägda bostäder, vilket
            många hushåll vill.
          </note>
          <note>
            När man ser på vad Vänsterpartiet ofta pläderar för handlar det
            om hyresrätter. Det kan vara ett utmärkt boende för många personer
            under en period i livet. Men för många med stabila inkomster som
            vill rota sig på ett ställe är det ofta det ägda boendet som efterfrågas.
            Då gäller det att det finns en politik som möjliggör detta. Det
            är därför som vi i dag yrkar bifall till en reservation om att
            faktiskt ta bort det förstärkta amorteringskravet. Ulla Andersson
            kan stödja denna reservation, så att fler med stabila inkomster
            får möjlighet att komma in på bostadsmarknaden med ägda bostäder.
          </note>
          <note>
            Vi förordar ett bosparande, så att fler personer faktiskt ska
            ha möjlighet att spara ihop till en kontantinsats till en bostad.
            Detta är viktiga reformer för att fler ska få denna möjlighet.
          </note>
          <note>
            Vi ser också att vi kan använda det offentligas muskler lite
            mer och till och med faktiskt hjälpa till och ställa ut säkerheter
            för ett startlån för hushåll, vilket många andra länder har, för
            att också hushåll med lite lägre inkomster faktiskt ska ha en
            möjlighet att komma in på bostadsmarknaden med ägda bostäder.
            En ägd bostad är ofta över tid billigare och också bättre fördelningsmässigt.
          </note>
          <note>
            Att vi tog bort fastighetsskatten skäms jag inte för. Den tvingade
            människor från hus och hem för att grannen sålde dyrt. Det är
            ett system som vi inte ska ha tillbaka. Om Vänstern fick råda
            skulle fastighetsskatten vara högre för vartenda hushåll i hela
            Sverige.
          </note>
          <note type="speaker">
            Anf. 7 ULLA ANDERSSON (V) replik:
          </note>
          <note>
            Herr talman! Jakob Forssmed från Kristdemokraterna talar om fördelningsproblem,
            alltså ett parti som såg till att den som äger en jättevilla i
            Danderyd med swimmingpool, 28 rum och tennisbana betalar lika
            mycket i fastighetsskatt som den som äger en liten träkåk i Kiruna.
            Då tycker jag inte att man ska tala om fördelningsproblem. Är
            det något som Kristdemokraternas reform har lett till så är det
            en enorm omfördelning från de fattigaste hushållen till de rikaste
            med alla de bidrag som ni har varit med om att införa och med
            borttagande av fastighetsskatten.
          </note>
          <note>
            Det som Vänsterpartiet vill göra är att införa en progressiv
            fastighetsskatt, så att man betalar mer i skatt för villan i Danderyd
            än för villan i Kiruna. Det vore väl en rimlig modell? Det tror
            jag faktiskt att de allra flesta tycker. Människor tycker inte
            att det är rimligt att Sverige som enda land bland OECD-länderna
            i den rika världen har en regressiv fastighetsskatt, det vill
            säga en skatt som inte är kopplad till fastighetens värde.
          </note>
          <note>
            Vi försökte få er att gå med på en begränsning av ränteavdragen
            redan mandatperioden 2010–2014. Var ni intresserade av det? Nej,
            inte ett dugg. Ni föreslog i stället att vi skulle ha friggebodar
            och införa ockerhyror på andrahandsmarknaden. Jag beklagar det.
            Det hade varit jättebra om vi hade infört begränsningar av ränteavdragen
            då och ett tak för hur stora ränteavdrag man får göra. Det hade
            varit suveränt. Vi föreslog också ett amorteringskrav. Det ville
            ni inte heller ha. Det är väl bra att ni har vaknat nu. Men om
            man ska lyssna på er sker allting ungefär tio år för sent. Det
            är ändå ganska tråkigt.
          </note>
          <note>
            Ni tog dessutom bort investeringsstödet för att bygga hyresrätter.
            Vi behöver fler hyresrätter här i Sverige. Människor vill bo i
            hyresrätter också. Människor vill kunna flytta dit där de kan
            få ett jobb. Vi vill inte ha en segregerad bostadsmarknad. Därför
            är det också mycket viktigt och bra att det finns investeringsstöd
            för byggande av hyresrätter. Om det är någon boendeform som är
            missgynnad ekonomiskt från statens sida är det just hyresrätten.
            Och jag har inte sett att Jakob Forssmed har några förslag om
            detta, snarare tvärtom.
          </note>
          <note type="speaker">
            Anf. 8 JAKOB FORSSMED (KD) replik:
          </note>
          <note>
            Herr talman! Att Vänsterpartiet vill höja skatten är ingen nyhet.
            Det brukar vara en standardlösning på de flesta problem. Vi såg
            ett problem med fastighetsskatten. Vi såg att människor faktiskt
            kände en stor otrygghet i sina boenden när grannen sålde dyrt,
            när taxeringsvärdena drog i väg och de helt enkelt inte hade pengar
            för att betala fastighetsskatten. Ett hus är ingen bankomat där
            man kan ta ut pengar för att betala en skyhög fastighetsskatt,
            som kanske drog i väg med 10 000 kronor.
          </note>
          <note>
            Det är dessa skatteprinciper man måste fundera på: Ska det vara
            höga skatter i alla lägen, eller ska det vara det när man gör
            en vinst, tjänar pengar eller drar in pengar – som man också har
            för att betala skatten med? Vi skiljer oss från Vänsterpartiet
            i synen på detta. Vi tycker att det ska finnas en förutsägbarhet
            i skattesystemet. Människor ska inte känna otrygghet för att de
            inte vet vilken skatt som kommer att drabba dem, och det gamla
            fastighetssystemet var ju expert på att orsaka just otrygghet
            för människor i deras hem. Vi såg till att den otryggheten försvann,
            och jag är rätt glad och stolt över det.
          </note>
          <note>
            Därmed är det inte sagt att vi inte har mycket att göra kring
            de här frågorna i dag. Ulla Andersson har uppenbarligen haft rätt
            väldigt länge, i många frågor. Jag har i några år pläderat för
            förändringen av ränteavdragen, och jag stöttade det första amorteringskravet
            som infördes. Jag tyckte att det var rätt, och där tror jag att
            vi gjorde gemensam sak. Det var alltså bra.
          </note>
          <note>
            Jag tolkar dock Ulla Anderssons inlägg här som att Ulla Andersson
            inte vill ha attefallshus. Hon vill inte förbättra möjligheterna
            för enskilda att hyra en del av sin privatbostad. Jag tycker att
            det är utmärkt om vi kan använda det befintliga beståndet, de
            befintliga fastigheterna, bättre än vi gör i dag för att öka möjligheterna
            för människor att bo någonstans. Jag tror att vi behöver alla
            dessa möjligheter, inte stora begränsningar i vad vi ska göra.
          </note>
          <note type="speaker">
            Anf. 9 JOHAN PEHRSON (L):
          </note>
          <note>
            Herr talman! Liberalerna står bakom reservationerna 1 och 7 i
            detta betänkande.
          </note>
          <note>
            Vi tycker att det är viktigt att prata om finansiell stabilitet.
            För oss liberaler är detta i stora delar en fråga om internationellt
            samarbete, men mycket kan handla om vad vi gör nationellt. Jag
            tänkte komma till det. Liberalerna vill att Sverige med kraft
            deltar i det europeiska arbetet för vår finansiella stabilitet.
            Det är därför vi ska backa upp tanken att Sverige ska delta i
            den europeiska bankunionen. Vi kan delta, vi får delta och vi
            bör delta.
          </note>
          <note>
            Jag vill understryka att vi, vilket inte minst framkommer i betänkandet,
            har en stark tradition av att delta i internationellt ekonomiskt
            samarbete. Det gäller alltifrån Världsbanken till IMF och regionala
            utvecklings- och investeringsbanker. Inte minst inom vårt internationella
            biståndsarbete handlar det ofta om att bygga upp långsiktigt hållbara,
            starka institutioner i programländerna för att de ska klara sig
            ekonomiskt och bygga starka ekonomier. Det handlar om att lyfta
            länder ur fattigdom och ge människor möjlighet till välstånd och
            välfärd – det som vi så lätt tar för givet i Sverige, herr talman.
          </note>
          <note>
            Jag vill understryka att den globala handeln med stabila villkor
            och därav följande välstånd, inklusive vår välfärd i Sverige,
            är central. Det gäller inte minst i Europa och i de länder som
            samarbetar med EU för ökad frihandel. Länder som bygger murar
            och isolerar sig klarar sig sällan särskilt bra.
          </note>
          <note>
            Jag tycker också att det gäller att ha ett perspektiv när vi
            diskuterar. Den finansiella stabiliteten i Sverige har inte varit
            klockren genom åren. Man kan väl minnas 1980-talets spekulationsekonomi
            – även om det fanns på 1880-talet också – som ledde till att Sverige
            drabbades av en fruktansvärd finansiell situation. Det var nästan
            en kollaps. Det var på den tiden räntan var något högre än i dag,
            nämligen 500 procent. Det var förvisso tillfälligt, men ränteläget
            var ett helt annat – och allt annat än normalt.
          </note>
          <note>
            Vi vet att bakgrunden var att personer före oss i denna kammare
            kommit överens om ökade kostnader: Allt skulle vara till alla,
            och det var väldigt lätt – men ingen ville finansiera det. Det
            ledde till en ekonomi som gick åt pipan, vilket har beskrivits
            väldigt väl av den tidigare socialdemokratiske finansministern
            Kjell-Olof Feldt i hans bok Alla dessa dagar .
          </note>
          <note>
            Så går det när man inte sköter sig, inte tar ansvar, inte är
            långsiktig, inte är hållbar och inte har ett finansiellt ramverk.
            Detta har vi ju lärt oss. Vi har lärt oss av den svenska finanskrisen,
            och vi lärde oss av den svenska bankkrisen som skedde före den
            senaste bankkrisen i Europa, där Sverige klarade sig relativt
            bra. Vi har byggt upp nya institutioner och nya finansiella ramverk,
            och vi har inte sällan gjort det tillsammans med andra länder.
          </note>
          <note>
            Det viktigaste, herr talman, är att effekten av detta var en
            fruktansvärd katastrof vad gäller välfärden och för enskilda personer.
            Det är det vi ska skydda, och det är därför detta kanske är en
            av de viktigaste socialpolitiska insatser vi kan diskutera i den
            här kammaren – att vi har fungerande, starka finansiella institutioner
            och att vi har en finansiell stabilitet. Allt annat leder nämligen
            till fattigdom, och de mest utsatta tenderar att drabbas värst.
          </note>
          <note>
            Hur ser det då ut i dag? Det våras utomhus; man har till och
            med dragit ned gardinerna för fönstren här utanför, för att slippa
            solen. Men vintern kan snabbt komma tillbaka. Vårdagjämningen
            är väl kanske inställd, säger några, när det gäller en global
            utblick. Ja, vi har ju brexit om ett par dagar. Vi vet faktiskt
            inte vad det kan leda till, utan det är ett ganska farligt läge.
          </note>
          <note>
            Vi vet att handelskriget tilltar – extrema nationalister såsom
            Donald Trump och andra gör allt för att bygga murar och riva broar
            för att minska handeln och minska den stabilitet som ligger i
            att vi gemensamt handlar med varandra. Här är det glädjande att
            Europeiska unionen är en stark motkraft som sluter nya handelsavtal
            med Japan och Kanada, men handelskrigen är ett hot.
          </note>
          <note>
            I flera av de rapporter som tas upp i betänkandet står det om
            miljökatastrofer, och vi vet att det finns risk att demografiska
            strukturer kollapsar. Sedan har vi konjunkturen i största allmänhet.
          </note>
          <note>
            Nationellt får man väl ändå säga att det finns några hot som
            måste nämnas i sammanhanget. Det gäller den rätt allvarliga situation
            vi har i några av de bärande, större svenska bankerna och diskussionen
            om penningtvätt. Det handlar om penningtvätt som är kriminell
            och som kan handla om att komma undan skatt.
          </note>
          <note>
            Vi måste se till att vi från finansutskottets sida gör allt vi
            kan för att ta dit Finansinspektionen, finanspolisen eller andra
            aktörer, men i förlängningen kanske bankerna själva borde fråga
            sig vad de håller på med. Hur kan det se ut så här? Hur kan de
            driva verksamheter i Baltikum och ta emot kunder av vilka en klar
            majoritet verkar ha varit mer eller mindre problematiska, enligt
            de rapporter som kommer? Eller är rapporterna påhittade?
          </note>
          <note>
            Här har vi ett viktigt arbete framför oss i finansutskottet.
            Jag vill dock understryka att detta kan påverka den finansiella
            stabiliteten, vilket får ränteavdrag och annat att blekna i jämförelse
            när det gäller svensk ekonomi.
          </note>
          <note>
            Det gäller att bygga förtroende. Som jag nämnde hade vi en finanskris,
            och vi vidtog mängder av nya åtgärder. Nu står vi här och tittar
            på vad vi ska göra för att rusta oss. Vi känner oss någorlunda
            starka och vet att vi – bortsett från penningtvättseländet, som
            vi inte har sett slutet på än – kan fatta beslut i relativ trygghet
            och ordning.
          </note>
          <note>
            I det läget är det för Liberalerna centralt att vi deltar fullt
            ut i det europeiska samarbetet, och då är bankunionen möjlig för
            oss att delta i. Det ger oss möjlighet till en starkare och bredare
            tillsyn, och vi får starkare möjligheter till krishantering. Jag
            tror att vi i framtiden kommer att se en insättningsgaranti på
            Europanivå, med en backstop. Vi liberaler tycker att vi borde
            kräva åtminstone observatörsplatser med rejäl kraft redan nu.
          </note>
          <note>
            Det är bra att det snart är val till Europaparlamentet, för dessa
            frågor kommer att diskuteras. Vart vill vi med Europa? Vad vill
            vi som skickar Europaparlamentariker till vårt gemensamma arbete
            i EU? Vad ska de stå för? För Liberalerna är bankunionen en central
            fråga när det gäller finansiell stabilitet. Tillsammans är vi
            nämligen starka, men ensamma är vi bara ensamma.
          </note>
          <note>
            Jag ser att min talartid börjar lida mot sitt slut, herr talman,
            men jag ska säga något kort om amorteringskraven. Jag tycker att
            Jakob Forssmed argumenterade väl för reservation 1, som vi är
            tre partier som står bakom. Den handlar om att det skärpta kravet
            är kontraproduktivt och riskerar att skada mer än det hjälper.
            En fallande produktion och att det är för få bostäder som omsätts
            måste ju mötas med åtgärder inom bostadspolitiken och skattepolitiken.
            Det är självklart dags för ränteavdragen nu. Om vi inte gör det
            nu försitter vi chansen, för kostnaden för enskilda individer
            kommer att bli för stor.
          </note>
          <note>
            Avslutningsvis, herr talman, är detta ett genomarbetat betänkande.
            Det är viktiga frågor som är ständigt aktuella, och ytterst handlar
            det om välfärden.
          </note>
          <note>
            Jag hoppas att det som finns i januariavtalet kan beröra en del
            av de strukturella åtgärder som vi behöver vidta framöver. Det
            är viktigt, för det vi lärde oss av 80-talskrisen, som ledde till
            en sådan utsatthet, ledde också till reformer. Det är därför vi
            kommer att tala om liberala reformer fram ­ över här i kammaren
            som handlar om skatter, om integration, om arbetsrätt och om hyresregleringar.
          </note>
          <note type="speaker">
            Anf. 10 BJÖRN WIECHEL (S):
          </note>
          <note>
            Herr talman! Kammaren har i dag att behandla finansutskottets
            betänk ­ ande om finansiell stabilitet. Jag vill inledningsvis
            yrka bifall till utskottets förslag i betänkandet och avslag på
            reservationerna.
          </note>
          <note>
            Området finansiell stabilitet innefattar mycket: alltifrån den
            globala ekonomins funktion till att betalningar sker smidigt i
            butikerna. Men gemensamt är behovet av pålitlighet och stabilitet.
            Om vi blickar utanför Sverige ser vi en rad risker att hålla ögonen
            på, och jag tänker lyfta tre av dem.
          </note>
          <note>
            Den första är risken för handelskrig, något som IMF och Världsbanken
            särskilt pekar ut. Men det är viktigt att komma ihåg att den frågan
            inte avgörs av någon slump, utan av politiska beslut och av inställningen
            hos beslutsfattare. Socialdemokraternas position är tydlig här.
            Vi står för ett Sverige som är öppet och som bejakar handel. Vi
            är skeptiska till protek ­ tionism – av såväl tillväxtskäl som
            sociala skäl. Stater bör inte sluta sig gentemot varandra.
          </note>
          <note>
            Dessutom sprids nu i den internationella diskussionen om handel
            åsikten och insikten om att den tillväxt som sker bör komma alla
            till del. På engelska kallas det inclusive growth. I Sverige kallar
            vi det socialdemokratisk politik. Det är en tillväxt- och fördelningspolitik
            för välfärd och sammanhållning. När vi delar rättvist på frukterna
            följer också en positiv syn på samarbete och öppenhet.
          </note>
          <note>
            Den andra risken är brexit – vilken brexit det nu blir. Här lever
            vi ju alla i ovisshet. Men regeringen gör självfallet alla de
            förberedelser som är möjliga för att ekonomi och relationer ska
            löpa på, oavsett utfall.
          </note>
          <note>
            Den tredje risken är att flera stater i vår nära omvärld har
            oroande hög statsskuld. Detta i kombination med att de inte har
            återhämtat sig ordentligt sedan finanskrisen, att arbetslösheten
            är hög, att det finns en betydande ojämlikhet i länderna och att
            detta sker i ett läge där högkonjunkturen avtar gör att läget
            givetvis blir mycket bekymmersamt. Det är bekymmersamt inte bara
            ekonomiskt och finansiellt, utan givetvis också politiskt och
            socialt. Men inte heller denna fråga avgörs av någon slump, utan
            den avgörs av politik.
          </note>
          <note>
            Om vi ser till Sverige är riskerna här jämförelsevis få och små,
            men en risk som bör nämnas är hushållens höga skuldsättning. Det
            här uppmärk ­ sammas av både Riksbanken och Finansinspektionen.
            En sundare bostads ­ marknad är önskvärd och nödvändig. För att
            åtgärda problemen har reger ­ ingen gjort betydande insatser,
            och jag tänker lyfta fram två av dem.
          </note>
          <note>
            Den ena är det förstärkta amorteringskravet, som infördes på
            Finansinspektionens initiativ. Kravet har haft en dämpande effekt
            på bolåneökning ­ en och inneburit en mer sansad prisutveckling
            på bostäderna, vilket är bra för hushållen. Det är bra för att
            fler ska kunna komma in på bostadsmarknaden, och det är bra för
            stabiliteten.
          </note>
          <note>
            Den andra insats som regeringen har gjort, och som strukturellt
            är mycket viktig, är rejäla satsningar på bostadsbyggande. Under
            förra mandatperioden byggdes uppemot 60 000–70 000 nya bostäder
            per år. Detta kommer givetvis att fortsatt vara prioriterat av
            regeringen. Fler bostäder till rimliga priser har betydelse, inte
            bara för balansen utan för välfärden och för arbetsmarknaden i
            hela landet.
          </note>
          <note>
            Därtill är det av betydelse att människor har arbete och att
            de har rättvisa och bra löner med trygga villkor så att de också
            kan betala hyran för ett vettigt boende. Det här hänger ihop.
          </note>
          <note>
            En annan viktig fråga för Sverige, som berör många medborgare
            i vårt land, handlar om tillgången på kontanter. Det finns goda
            argument för att tillgången på kontanter ska säkras via politiska
            regleringar. Riksbankskommitténs delbetänkande föreslår just detta.
            Vi socialdemokrater anser att de stora bankerna genom lagstiftning
            ska åläggas att tillhandahålla kontant- och dagskassehantering
            inom rimliga avstånd för medborgarna i hela landet. Vi anser också
            att de banker som inte lever upp till kravet ska betala böter.
          </note>
          <note>
            Herr talman! Avslutningsvis vill jag säga att skälen till att
            vi reglerar våra ekonomiska och finansiella system är att de ska
            fungera bättre i medborgarnas intresse och att vi ska undvika
            svåra ekonomiska kriser eftersom dessa alltid drabbar vanliga
            löntagare hårdast.
          </note>
          <note>
            Det bör därför understrykas att Sveriges ekonomi är välskött
            och att den finansiella stabiliteten är hög. Tack vare en ansvarsfull
            ekonomisk politik har Löfvenregeringen vänt underskott till överskott,
            och statsskulden är i dag rekordlåg. Det ger oss förutsättningar
            att stärka samhällsstrukturer och att möta samhällsförändringar,
            och vi står rustade inför eventuella svårare tider.
          </note>
          <note>
            De orosmoln som svävar över andra stater hålls undan i Sverige.
            Ekonomisk tillväxt, rättvis fördelning och stabilitet påverkar
            varandra i en helhet – en helhet som vi socialdemokrater alltid
            kommer att ta ansvar för.
          </note>
          <note>
            (Applåder)
          </note>
          <note type="speaker">
            Anf. 11 JAKOB FORSSMED (KD) replik:
          </note>
          <note>
            Herr talman! Tack, Björn Wiechel, för anförandet! Jag tänkte
            fråga lite om den där helheten.
          </note>
          <note>
            Du nämnde två åtgärder. Den ena var det förstärkta amorteringskravet,
            och den andra var ett ökat byggande. Men dessa åtgärder står emot
            var ­ andra; de ingår inte i samma helhet. Nu ser vi ett kraftigt
            vikande byggande, där många pekar ut den första åtgärden som orsaken
            till det kraftigt vikande byggandet. Då finns det inte riktigt
            någon fungerande helhet.
          </note>
          <note>
            Regeringen kan i och för sig försöka kompensera detta genom att
            pumpa ut ineffektiva miljarder till byggandet av hyresrätter.
            Men vi ser också i undersökningar att många människor vill bo
            i ett ägt boende och att dessa möjligheter nu minskar.
          </note>
          <note>
            Jag har en konkret fråga till Björn Wiechel. Finansinspektionen
            visar nu att de som har ändrat sitt beteende allra mest är de
            äldsta låntagarna på bostadsmarknaden. Är det detta som ni och
            regeringen vill uppnå med det förstärkta amorteringskravet? Vill
            ni att de äldsta ska bo kvar i sina bostäder i stället för att
            flytta till mer anpassade boenden och då träffas av kraftiga krav
            på amorteringar?
          </note>
          <note type="speaker">
            Anf. 12 BJÖRN WIECHEL (S) replik:
          </note>
          <note>
            Herr talman! Tack för frågan! Till att börja med måste vi ta
            de risker som pekas ut med den höga skuldsättningen på allvar.
            Det är ett ansvar vi har, för detta är den enskilt största risken.
            Det var av det skälet som förslaget om förstärkt amorteringskrav
            lades fram.
          </note>
          <note>
            Finansinspektionen har givetvis uppdraget att både följa utvecklingen
            och ompröva sådant här framöver. Vi ska se över alla regleringar
            utifrån detta.
          </note>
          <note>
            Det finns en liten brist i Jakob Forssmeds argumentation. Vi
            fick höra en lång berättelse om alla dessa unga som inte kommer
            in på bostadsmarknaden och anledningen till det. Nu tar han upp
            frågan om de äldre. Ungas problem att komma in på bostadsmarknaden
            beror för det första på att det är skyhöga priser och för det
            andra på att det byggs för få bostäder. Amorteringskravet har
            inneburit en dämpad prisökning, vilket gör att fler har tillgång
            till marknaden. Regeringen har dessutom byggt bostäder.
          </note>
          <note>
            Jag läste Jakob Forssmeds artikel i Dagens industri om bostadsbyggande
            – intressant på många sätt. Vi har ett ansvar här att inte bara
            se på bostadsbyggande och det ni kallar bostadskarriär för vissa
            Stockholmsgrupper. Vi måste se till hela landet. Jakob Forssmed
            kallar det ineffektivt, men det är många som har ringt till oss
            från hela landet och varit oroliga över den M-KD-SD-budget som
            tog bort stödet till bostadsbyggande runt om i landet. Många fick
            kaffet i vrångstrupen när de insåg vidden av er budgetpolitik.
          </note>
          <note>
            Det är viktigt för hela landet att vi ser till att sörja för
            en bostadsinfrastruktur som klarar arbetsmarknad och välfärd.
          </note>
          <note type="speaker">
            Anf. 13 JAKOB FORSSMED (KD) replik:
          </note>
          <note>
            Herr talman! Först noterar jag att jag inte alls fick svar på
            min fråga om de äldsta bolånetagarna och deras ökade bekymmer
            med att flytta. Enligt Finansinspektionen är det de som har anpassat
            sig mest till den nya politiken.
          </note>
          <note>
            Jag skulle vilja ställa två andra frågor. Ränteavdragen nämns
            inte alls av Björn Wiechel. Det vore ju ett sätt att förändra
            bördefördelningen lite. Vi är överens om att vi ska ha åtgärder
            som minskar skuldsättningen och som dämpar utvecklingen med en
            allt högre skuldsättning i hushållssek ­ torn. Långsamt avtrappade
            ränteavdrag är ett sätt att göra det på ett fördel ­ ningspolitiskt
            mycket bättre sätt eftersom det träffar alla bolånetagare, inte
            bara de unga hushållen som vill komma in eller de äldsta hushållen
            som vill flytta. Detta tycker jag borde finnas i varje regerings
            verktygslåda i det här läget. Jag noterar dock att Socialdemokraterna
            hela tiden duckar i den frågan. Här vore ett svar på sin plats:
            Varför är man inte beredd att göra detta? Det skulle också kunna
            leda till att man ser över de kreditrestrik ­ tio ­ ner som i
            Björn Wiechels värld tydligen är helt oproblematiska men som de
            facto orsakar en del rörlighetsproblem och annat på bostadsmark
            ­ naden.
          </note>
          <note>
            Jag skulle också vilja ha ett förtydligande av något som sas
            i en tidigare replik: Är det Björn Wiechels uppfattning att fler
            förstagångsköpare har tillgång till marknaden för ägda bostäder
            efter införandet av det förstärkta amorteringskravet? Det var
            nämligen det som påstods i replikväxlingen – att fler har denna
            tillgång. Är det korrekt uppfattat att Björn Wiechel anser att
            fler har tillgång till marknaden för ägda bostäder efter införandet
            av ytterligare en kreditrestriktion?
          </note>
          <note type="speaker">
            Anf. 14 BJÖRN WIECHEL (S) replik:
          </note>
          <note>
            Herr talman! Det jag ser som ett problem är just den kraftigt
            ökade belåningen och att människor inte tar sig in på bostadsmarknaden.
            Vi hade några år då bostadspriserna steg med 30 procent under
            en kort period. Det är självklart att det finns många som inte
            klarar av att möta det.
          </note>
          <note>
            Ett stort hinder i synnerhet för nya som ska etablera sig på
            bostadsmarknaden är egenfinansieringen. Det är väl egentligen
            den enskilt största delen. En sundare prisutveckling gör att färre
            slås ut och att fler har möjlighet att delta i förhållande till
            övrig ekonomisk tillväxt. Det är viktigt att människor inte hålls
            borta från bostadsmarknaden av prisökningar och att vi inte har
            en belåning som är en systemrisk.
          </note>
          <note>
            Det här med ränteavdragen är väldigt intressant. Vi ska ju ha
            en skatte ­ översyn som en del av januariavtalet, vilket välkomnas,
            och där kommer förstås bostadsfrågan upp. Som vi har konstaterat
            hänger detta ihop. Frå ­ gan är vad man vill lösa. Vill man lösa
            hushållens skuldsättning? Vill man lösa en skattepolitisk fråga?
            Vill man få igång bostadsbyggande? Är det allting? Ska det här
            kompenseras i en annan ände av någonting annat? Givetvis påverkar
            detta hushållens ekonomi, och ingen av oss vill drastiskt förändra
            förutsättningarna för hushållen. Det här måste därför bakas in
            i en större överenskommelse.
          </note>
          <note>
            Jag tycker att det är viktigt att nämna de fördelningspolitiska
            effekterna av såväl bostadsbyggande som skuldsättning. Vi tycker
            att det är angeläget att se till hela landet och alla inkomstgrupper
            i det här.
          </note>
          <note type="speaker">
            Anf. 15 TALMANNEN:
          </note>
          <note>
            Innan jag lämnar ordet vidare vill jag bara ställa en kontrollfråga
            till Johan Pehrson, apropå hans förra anförande. Då sa han att
            han stod bakom reservationerna 1 och 7. Innebär det ett bifallsyrkande
            till båda reservatio ­ nerna?
          </note>
          <note type="speaker">
            (JOHAN PEHRSON (L):
          </note>
          <u who="unknown" xml:id="i-6191321c12bd486a-0">
            <seg>
              Det är korrekt, herr talman. Jag är lite ringrostig. Jag yrkar
              bifall till dem.)
            </seg>
          </u>
          <note type="speaker">
            Anf. 16 KAROLINA SKOG (MP):
          </note>
          <note>
            Herr talman! Jag tänkte fokusera detta anförande, som faktiskt
            är mitt första i egenskap av riksdagsledamot, på frågorna om bostadsmarknaden
            och de utmaningar vi har vad gäller hushållens skuldsättning.
          </note>
          <note>
            Det står klart att riskerna kopplade till hushållens belåning
            alltjämt är höga och utgör en risk för vår ekonomis stabilitet.
            Detta måste vi ta på stort allvar. Vi har i dag fått information
            från Finansinspektionen om att de åtgärder som vidtagits har lett
            till att de hushåll som tar på sig nya skulder har ändrat sitt
            beteende och tar lägre risker. Det måste ses som en god sak utifrån
            viljan att garantera stabilitet i ekonomin långsiktigt.
          </note>
          <note>
            Samtidigt står det klart att vi har grupper i Sverige som har
            svårt att ta sig in på bostadsmarknaden. Vi har grupper som behöver
            söka upp socialtjänstens hemlöshetshjälp fast de inte har någon
            form av sociala problem och därmed inte är tänkta som mottagare
            av den typen av åtgärder. Den gemensamma faktorn för flera av
            dessa människor är att man saknar en anknytning till bostadsmarknaden,
            och det kan göra att man inte kommer in. Därför har vi ett gemensamt
            ansvar att sänka trösklarna både till hyresrätter och till de
            ägda bostäderna.
          </note>
          <note>
            Från Miljöpartiets sida har vi föreslagit att titta på om statliga
            hyresgarantier kan vara en metod. Vi har tittat på Finland och
            sett att det är framgångsrikt där. De kommunala hyresgarantierna
            har ju aldrig blivit någon hit, men kanske ett nytt, reformerat
            system kan vara till hjälp för några.
          </note>
          <note>
            Ett bosparkonto är en annan fråga som vi har lyft och som vi
            vill utreda närmare, detta för att hjälpa fler till det första
            lånet till den ägda bostaden. Det är många som vill äga sin bostad,
            och som vi ser det bör alla som vill det och som har en stabil
            inkomst faktiskt kunna äga sin bostad.
          </note>
          <note>
            Men vi måste också ha en politik som möjliggör byggande av hyresrätter
            i hela landet. Vi har en väldigt ojämn bostadsmarknad som är överhettad
            och svag samtidigt i olika delar av landet. Jag som har varit
            ansvarig för bostadsbyggandet i en stad som Malmö vet att båda
            två kan rymmas inom samma kommun. Det kan geografiskt sett vara
            väldigt nära mellan en brist uppåt och en alldeles för svag bostadsmarknad
            där det nästan är omöjligt att få till byggande av framför allt
            ägarrätter. Här behöver vi ha ett arbete.
          </note>
          <note>
            I januariavtalet finns en tydlig skrivning om att vi ska verka
            för ökad rörlighet på bostadsmarknaden. Jag delar Johan Pehrsons
            förhoppning att detta kan ligga till grund för strukturella reformer,
            inte minst kopplat till den skatteöversyn som också ska göras.
            Visst är det dags att vi hittar en modell för att ansvarsfullt
            trappa av ränteavdragen, exempelvis. Jag ser att vi med januariavtalet
            som grund har goda möjligheter att verka för en ökad rörlighet
            och därmed också för en mer jämlik bostadsmarknad i Sverige, samtidigt
            som vi tar ansvar för den ekonomiska stabiliteten i vårt land.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 7 Anpassning av lagen om passagerarregister till EU:s dataskyddsreform
          </note>
          <note>
            Justitieutskottets betänkande 2018/19:JuU18
          </note>
          <note>
            Anpassning av lagen om passagerarregister till EU:s dataskyddsreform
            (prop. 2018/19:37)
          </note>
          <note>
            föredrogs.
          </note>
          <note type="speaker">
            Anf. 17 JOSEFIN MALMQVIST (M):
          </note>
          <note>
            Herr talman! De utländska stöldligorna ökar sin aktivitet i Sverige.
            Hälften av alla bostadsinbrott i Sverige i dag begås av internationella
            stöldligor. Den typiske brottslingen är mellan 20 och 30 år och
            begår samma brott i flera olika EU-länder. De här personerna tar
            sig i regel till Sverige med hjälp av passagerarfärjor.
          </note>
          <note>
            Vi menar att tullen behöver få ytterligare resurser för att kunna
            öka antalet tulltjänstemän med 500 under den kommande mandatperioden.
            Tack vare Moderaternas och Kristdemokraternas budget som antogs
            här i kammaren i december tar vi de första stegen mot denna utökning.
          </note>
          <note>
            Tullen behöver också få utökade befogenheter att stoppa och undersöka
            fordon med stöldgods som är på väg ut ur landet. Man behöver också
            få befogenhet att kvarhålla personer som har påträffats med misstänkt
            stöldgods. Vi ser dessutom att samarbetet inom EU behöver öka.
          </note>
          <note>
            Genom dagens tillkännagivande till regeringen tas ett litet steg
            i rätt riktning genom att Tullverket får direktåtkomst till personuppgifter
            i passagerarregister. Det är ett beslut som Tullverket och Polismyndigheten
            menar skulle underlätta myndighetens arbete. Det är dessutom välkommet
            att regeringspartierna har vikt ned sig i den här frågan, men
            jag noterar att de gjorde det först när det stod klart att en
            majoritet i utskottet hade kört över dem i denna fråga.
          </note>
          <note>
            Herr talman! Jag vill yrka bifall till utskottets förslag och
            därmed såväl till propositionen som till motionen från Centerpartiet
            och Liberalerna.
          </note>
          <note type="speaker">
            Anf. 18 HELENA VILHELMSSON (C):
          </note>
          <note>
            Herr talman! EU:s dataskyddsreform, dataskyddsförordning och
            dataskyddsdirektiv innebär skydd för individen och den digitala
            integriteten. Det är bra. Men för att underlätta bland annat brottsbekämpning
            finns en lag om passageraregister som säger att transportörer
            har skyldighet att lämna uppgifter till Polismyndigheten om vilka
            som transporterar sig. Vad är syftet? Jo, det är att underlätta
            gränskontrollen för att bekämpa kriminalitet och terrorism.
          </note>
          <note>
            Som det är i dag är polisen ansvarig för det här registret. Ärendet
            handlar just om direktåtkomst till registret i stället för att
            regeringen, som den ursprungligen föreslog, ska meddela föreskrifter
            för vilka som ska ha tillgång till registret – i dag är det Säpo
            och ingen annan myndighet. Tullverket utryckte, som vi har hört,
            i sin remiss en vilja att ha direktåtkomst till registret. Polismyndigheten
            tillstyrkte det och menar att syftet är att stärka Tullverkets
            möjligheter att bidra till att identifiera och ingripa mot internationella
            stöldligor.
          </note>
          <note>
            Jag tycker, precis som föregående talare, att det är konstigt
            att reger ­ ingen inte tillskrev Tullverket direktåtkomst i propositionen
            från början. Bedömningen att det fungerar lika bra med att besluta
            om en särskild förordning gjordes ursprungligen när lagen om passagerarregistret
            instiftades 2004–2005. Det är 14 år sedan. Det ser lite annorlunda
            ut i dag. Terrorsituationen är annorlunda och kriminalitet och
            stöldligor tar andra vägar och jobbar på andra sätt i dag. Därför
            ska Tullverket, när det kan, kunna bidra och det snabbt. Det menar
            vi att det kan genom den här direktåtkomsten.
          </note>
          <note>
            Även om det handlar om att enbart underlätta för personkontroll
            är det här tillräckligt nödvändigt för att Tullverket ska kunna
            göra det viktiga arbetet när det gäller brottsbekämpning tillsammans
            med andra myndigheter. Andra åtgärder får vi återkomma till, till
            exempel att ändra Tullverkets befogenheter.
          </note>
          <note>
            Jag är glad att utskottet i sin helhet ställer sig bakom den
            motion som Centerpartiet och Liberalerna skrev och ser fram emot
            att förslaget genomförs av regeringen.
          </note>
          <note>
            Herr talman! Jag yrkar bifall till utskottets förslag.
          </note>
          <note type="speaker">
            Anf. 19 JOHAN PEHRSON (L):
          </note>
          <note>
            Herr talman! Detta handlar ytterst om de svåra avvägningar som
            vi gör tillsammans med andra länder inom den europeiska unionen,
            EU, det vill säga hur vi avväger integritet och effektivitet mot
            varandra. Det finns ett antal olika intressen och förordningar
            som är till för att dels skydda den integritet som är viktig för
            oss människor, det vill säga att staten ska ha ett behov, ett
            ändamål, och det ska finnas en proportionalitet om den ska ingripa,
            dels för att brottsbekämpande myndigheter ska kunna ingripa.
          </note>
          <note>
            Den härliga öppenhet som vi har i Europa och som är så värd att
            försvara, tycker vi liberaler, måste följas av att det finns en
            effektivitet i brottsbekämpningen. Har vi fria gränser inom ramen
            för Europeiska unio ­ nen, vilket skapar möjlighet att resa, utbilda
            sig och jobba överallt i Euro ­ pa, måste vi tyvärr jaga kriminella
            som tar sig runt och utnyttjar denna frihet på ett negativt sätt.
          </note>
          <note>
            I det här specifika fallet handlar det om att vi i Sverige ska
            se till att ha ett effektivt gränsskydd för vår del. Då är det
            centralt så som vi här motio ­ nerar om från Liberalerna och Centerpartiet
            att gränsskyddet också kan upprätthållas av tullen. Den svenska
            gränsen skyddas av polisen, tullen och delvis Kustbevakningen.
            Men framför allt kan tullen på vissa håll komma att få en förstärkt
            möjlighet att undersöka passagerarregistren och se vad som finns
            där.
          </note>
          <note>
            En annan fråga, herr talman, som vi har debatterat många gånger
            här är vad passagerarregistren får innehålla och vilka markörer
            som ska få finnas med för att vi i tid ska kunna upptäcka till
            exempel internationella stöldligor, som nämndes här tidigare och
            som kan vara ett enormt gissel, eller terrorister varifrån som
            helst i världen som vill spränga något i Sverige och döda oss
            för att vi står för västerländsk demokrati. Vad ska man få registrera,
            vad ska få skickas vidare och vem ska få titta?
          </note>
          <note>
            Herr talman! Jag kan konstatera att hela utskottet står bakom
            Liberalernas och Centerpartiets motion. Detta är sedelärande också
            för kammaren. Jag tror att det är i utskotten frågor kommer att
            avgöras under mandatperioden. Det spelar roll vilka motioner vi
            skriver i partierna och att vi finner breda lösningar. Jag är
            glad att Socialdemokraterna, Miljöpartiet och Vänsterpartiet har
            anpassat sig och att man snabbt anslöt sig från Moderaterna och
            Kristdemokraterna.
          </note>
          <note>
            Jag yrkar bifall till förslaget i betänkandet, herr talman.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 8 Genomförande av rättshjälpsdirektivet
          </note>
          <note>
            Justitieutskottets betänkande 2018/19:JuU20
          </note>
          <note>
            Genomförande av rättshjälpsdirektivet (prop. 2018/19:42)
          </note>
          <note>
            föredrogs.
          </note>
          <note type="speaker">
            Anf. 20 GUSTAF LANTZ (S):
          </note>
          <note>
            Herr talman! Jag vill inledningsvis yrka bifall till S, V:s och
            MP:s reservationer 1 och 2 i betänkandet.
          </note>
          <note>
            Det vi nu debatterar visar lite grann hur bra EU kan vara. Det
            här är EU när det fungerar som bäst. Det här visar att EU vilar
            på en solid grund byggd av tron på rättsstatens principer.
          </note>
          <note>
            EU har i direktiv slagit fast att vi nu ska förbättra tillgång
            till försvarare för misstänkta. Det här är det tredje direktivet
            som är inne på samma spår, och det vi diskuterar i dag är inte
            om eller varför utan hur vi ska implementera direktivet.
          </note>
          <note>
            I rättshjälpsdirektivet ges de nationella staterna utrymme att
            själva välja väg. Men det är inte förbehållslöst. Det anges tydliga
            ramar inom vilka de nationella staterna kan göra detta.
          </note>
          <note>
            Utskottet har haft att ta ställning till ett konkret förslag,
            utarbetat av regeringen, som faller inom ramen för vad som är
            möjligt. Förslaget går i korthet ut på att Åklagarmyndigheten
            under de tidsperioder som domstolen inte håller öppet ska bistå
            med att tillfälligt förordna ombud och bistå med rättshjälp.
          </note>
          <note>
            Förslaget vilar på en genomtänkt grund, menar jag. Åklagaren
            har redan i dag ständig beredskap. Åklagarens förordnande ska
            som sagt prövas efter att beslutet är fattat. Det är alltså ett
            interimistiskt beslut som ska granskas och omprövas. När åklagaren
            enligt det här förslaget förordnar försvarare på kvällar och helger
            gäller samma lagliga krav som annars. Det är högt ställda krav
            för att vi ska ha hög kvalitet på rättslig hjälp.
          </note>
          <note>
            Vad säger remissinstanserna? En övervägande del av remissinstanser
            ­ na tillstyrker eller har inga invändningar mot förslaget. Bland
            dessa återfinns Riksdagens ombudsmän, Svea hovrätt, Södertörns
            tingsrätt och Uppsala tingsrätt.
          </note>
          <note>
            På bordet i dag har vi också ett förslag i en kommittémotion
            om att i stället ha jourberedskap på domstolar. Det är inte utrett.
            Vi vet inte vad det kommer att kosta, men det finns anledning
            att tro att det kommer att bli mycket dyrt.
          </note>
          <note>
            Vi ska komma ihåg att regeringen har gett Domstolsverket i uppdrag
            att lämna förslag på en rättssäker och resurseffektiv ordning
            för utvidgad beredskap för brådskande beslut om förordnande av
            offentlig försvarare vid tingsrätterna. Med utvidgad beredskap
            avses just beredskap utanför domstolarnas ordinarie kontors- och
            beredskapstid. Detta bedöms kunna vara på plats den 1 januari
            2020.
          </note>
          <note>
            Varje förslösad skattekrona är en stöld från folket. Och svenska
            folket har inte råd att bli bestulna, med tanke på alla utmaningar
            som vi står inför. Rättskedjans resurser måste läggas på rätt
            saker så att vi kan ha det mest rättssäkra, effektiva och tillitsfulla
            rättssystemet som är möjligt.
          </note>
          <note>
            Om vi inte implementerar det här direktivet i tid riskerar vi
            att dra på oss omfattande viten. Miljoner och miljoner i viten
            är pengar som skulle kunna gå till att stärka rättskedjan. På
            vilket sätt är det motiverat att inte implementera rättshjälpsdirektivet
            för att undgå viten?
          </note>
          <note>
            Jag tror inte, med tanke på det som jag har anfört hittills,
            att det är här striden ska stå om rättssäkerheten i Sverige. Det
            är inte här vi ska lägga krutet på den debatten. Det finns många
            andra viktiga frågor. Moderaterna har en tendens att i många frågor
            i debatten utmana rättssäkerhetens gränser. Men i denna fråga
            har vi ett förslag som är genomarbetat. Vi har möjlighet att låta
            åklagaren fatta ett interimistiskt beslut för att en domstol sedan
            ska kunna granska och ompröva. Jag menar att det inte är här striden
            om rättssäkerheten står.
          </note>
          <note>
            I avvaktan på att Domstolsverket kommer att presentera förslag
            på hur även domstolar ska kunna förbättra sina öppettider, inom
            befintliga anslag, finns det ingen anledning att rusa in i någonting
            annat.
          </note>
          <note>
            (Applåder)
          </note>
          <note type="speaker">
            Anf. 21 JOHAN PEHRSON (L):
          </note>
          <note>
            Herr talman! Det här är ännu ett bra bevis på att det europeiska
            samarbetet är så viktigt. När vi har alltmer av gemenskap för
            att uppbära frihet och rättvisa i vår del av världen, bevara fred
            och motverka extremism på alla håll är det också viktigt att vi
            har fungerande rättsäkerhetsmekanismer, till exempel rätt till
            rättshjälp. Om man blir misstänkt för ett brott i Örebro en lördagsnatt
            ska man oavsett var man kommer ifrån veta att det finns gemensamma
            regelverk. Detsamma gäller om man blir misstänkt i Frankfurt en
            söndagsnatt. Det är vad det här direktivet handlar om.
          </note>
          <note>
            Det har tagit en stund för regeringen att få fram det här förslaget.
            De tyckte att de hittade en ganska bra genväg genom att frångå
            en viktig princip som finns i vår svenska rättsstat och i det
            europeiska rättsstatsarvet om uppdelade funktioner. Vi har alltså
            inte det som kallas rättskedja, som är ett begrepp som jag tillstår
            att även jag slarvigt använder.
          </note>
          <note>
            Det finns en kedja från det att man griper någon på gatan. Men
            domstolen ingår inte i någon kedja. Domstolen har en unik roll
            i det som ska kunna leda till en process. Det är vad det här handlar
            om. Det är därför många försvarare – såklart – och många företrädare
            för domstolar men även åklagare har påpekat att det är extremt
            olämpligt, inte minst av principiella skäl.
          </note>
          <note>
            Sverige skulle inte dyka ned i en stor grav i brist på att vara
            en rättsstat på grund av detta . Men det är principiellt viktigt
            att åklagarna under jourtid har en väldigt viktig roll när det
            gäller att fullt ut driva alla beslut som ska fattas. Det kan
            vara husrannsakan, att plocka in folk och så vidare. Det är deras
            roll. Att dessutom ägna sig åt att jaga fram försvarsadvokater,
            som rimligen ligger och sover någonstans, är en uppgift de känner
            att de inte ska ha.
          </note>
          <note>
            Då måste man hitta en roll här, vilket regeringen nu själv har
            kommit fram till under galgen efter att det här stötte på patrull
            i utskottet. Man får alltså hitta en jourverksamhet vid Sveriges
            domstolar. Jag har svårt att se, herr talman, hur det i digitaliseringens
            tidsålder ska kunna kosta miljoners miljoner. Jag gissar att det
            var 2 miljoner som tidigare talare avsåg och inte miljoners miljoner.
            Så mycket kan det nämligen omöjligen kosta. Det är mer än alla
            rättsväsen i hela Europa ihop kostar.
          </note>
          <note>
            Liberalerna står bakom förslaget i betänkandet. Det är viktigt
            att upprätthålla den principen.
          </note>
          <note>
            Herr talman! Vi yrkar också bifall till vår reservation nr 3,
            där vi inom ramen för detta lyfter upp frågan om möjlighet till
            biträde för barn under 15 år. Det regelverk som finns i dag behöver
            förstärkas. Unga personer som misstänks för allvarliga brott bör
            få förstärkt rätt till offentlig försvarare utöver det som gäller
            i dag, även om de inte är straffmyndiga. Det hänger ihop med andra
            diskussioner, som vi inte ska ha här nu , om vikten av att använda
            sig mer av bevistalan och annat. Men det här är centralt.
          </note>
          <note>
            Allt fler ungdomar under 15 år begår brott. Det är viktigt att
            det utreds ordentligt, och av rättssäkerhetsskäl ska den unge
            ha bättre tillgång till offentliga försvarare, oavsett vilka vidriga
            handlingar man misstänks för.
          </note>
          <note>
            Herr talman! Jag yrkar bifall till utskottets förslag i betänkandet
            och till den här reservationen.
          </note>
          <note type="speaker">
            Anf. 22 RASMUS LING (MP):
          </note>
          <note>
            Herr talman! Rättshjälpsdirektivet är som namnet antyder ett
            direktiv från EU. Vi är, liksom andra medlemsstater, skyldiga
            att implementera det.
          </note>
          <note>
            I utskottet röstade en majoritet ned propositionen. Vi får se
            hur det går här och vilka eventuella konsekvenser det blir. Det
            finns risk för att Sverige kommer att drabbas av vite. Även om
            vi ännu inte vet hur mycket det i så fall blir vet vi åtminstone
            att det är pengar som skulle ha kunnat användas till annat, exempelvis
            fler poliser.
          </note>
          <note>
            Pengarna är en del i detta, men frågan är också vad detta är
            tänkt att lösa. Det ska lösa ett problem som faktiskt finns, nämligen
            att människor som anhålls av polis på natten när domstolar är
            stängda inte får en förordnad försvarare och då kan komma att
            släppas. Det kan i sin tur få konsekvensen att det blir svårare
            att utreda brott. Det kan också bli svårare att få dem som har
            begått dessa brott fällda.
          </note>
          <note>
            I propositionens förslag är tanken att komma till rätta med detta
            problem. Invändningen att det är principiellt fel att åklagare
            ska utse försvarare är helt riktig; det vore ett principiellt
            problem. Men, herr talman, det är ett problem som enligt mig skulle
            kunna överbryggas, åtminstone under en övergångstid. Det går att
            se framför sig system där vi kommer överens, i samråd med exempelvis
            Advokatsamfundet, om listor. Man skulle några timmar senare, när
            domstolen är öppen, ha möjlighet att byta försvarare i det fall
            man inte är nöjd.
          </note>
          <note>
            Att inrätta en jourdomstol skulle vara bättre. Vi är överens
            om det. Det är dock något som ännu inte är utrett. En utredning
            kommer att ta tid och kosta pengar.
          </note>
          <note>
            Det hade varit möjligt att rikta ett tillkännagivande om en jourdomstol
            och ändå göra förändringen nu och implementera direktivet på föreslaget
            sätt. Tyvärr väljer man, herr talman, att inte göra det. Moderaterna
            och andra oppositionspartier vill i stället fälla förslaget. Säkerligen
            kommer de att skylla på regeringen. Men är man den som tar ett
            beslut är man också ansvarig för konsekvenserna. I det fall misstänkta
            kommer att släppas bär Moderaterna ansvaret för det på grund av
            den situation som har uppstått.
          </note>
          <note>
            Herr talman! Jag yrkar härmed bifall till reservation 1.
          </note>
          <note type="speaker">
            Anf. 23 JOHAN FORSSELL (M):
          </note>
          <note>
            Herr talman! Bakgrunden till detta rättshjälpsdirektiv är ett
            beslut i Europaparlamentet 2016. Det är alltså några år sedan.
            Precis som andra har beskrivit här handlar det om att fastställa
            minimiregler för rättshjälp till misstänkta och tilltalade personer
            i så kallade straffrättsliga förfaranden.
          </note>
          <note>
            I grunden finns det något positivt i direktivet. Det handlar
            om att stärka rättssäkerheten. Det innebär att rätten till tillgång
            till en försvarare ska gälla från den tidpunkt då en misstänkt
            eller tilltalad har underrättats om att vederbörande är just misstänkt
            eller tilltalad för att ha begått ett brott. Syftet med detta
            är att stärka rättssäkerheten runt om i Europa. Enligt direktivet
            ska ett beslut om detta fattas av en behörig myndighet. Det framkommer
            också att det ska ske utan onödigt dröjsmål. Utgångspunkten, framgår
            det av direktivet, ska vara en oberoende myndighet eller en domstol.
            Så långt allt väl.
          </note>
          <note>
            I dag har vi dock en ordning som innebär att detta i vissa fall,
            framför allt på helger eller sena kvällar, faller detta lite mellan
            stolarna. Till delningen av ett offentligt ombud sker inte alltid
            så brådskande som vore motiverat.
          </note>
          <note>
            Mot denna bakgrund har regeringen på riksdagens bord lagt fram
            en proposition vars förslag innebär att direktivet ska implementeras
            genom en väldigt ny princip i svensk lagstiftning. Åklagarna ska
            nämligen ges en möjlighet att förordna offentlig försvarare under
            kvällar och nätter när domstolarna inte är tillgängliga för beslut.
            Detta är vad vi här i dag ska ta ställning till.
          </note>
          <note>
            En majoritet i kammaren är ytterst skeptisk till regeringens
            förslag. Om detta implementerades skulle det innebära ett mycket
            tydligt avsteg från en helt central princip i svensk rätt: att
            offentlig försvarare ska förordnas av en domstol. Jag tycker att
            man kan invända mot detta av egentligen både principiella skäl
            och rättssäkerhetsskäl, vilket också framgår i utskottets ställningstagande.
          </note>
          <note>
            Flera remissinstanser har varit kritiska till förslaget. Jag
            konstaterar till exempel att Sveriges advokatsamfund framhåller
            att det är av vikt att åklagaren inte bara är opartisk utan att
            denne framstår som opartisk för den misstänkte. Ytterst handlar
            detta om rättssäkerhet. En person som är misstänkt för ett brott
            ska kunna vara helt säker på att han eller hon får ett opartiskt
            stöd i detta och att det inte finns några andra baktankar. Det
            handlar alltså om rättssäkerhet.
          </note>
          <note>
            Rättssäkerhet är ett begrepp som man kan förhålla sig till på
            lite olika sätt, kanske beroende på hur viktigt man tycker att
            det är. Som exempel kan vi ta den princip som vi alldeles nyss
            fick höra från talarstolen, nämligen att rättssäkerhet kostar
            pengar. Miljoners miljoner, tror jag att orden var. Ja, rättssäkerhet
            kanske kostar pengar. Och vet herr talman nen vad ? Rättssäkerhet
            kanske ska få kosta pengar för att vi i grund och botten tycker
            att det är genuint viktigt att den som är misstänkt får stöd på
            ett rättssäkert sätt.
          </note>
          <note>
            Direktivet ska implementeras senast den 5 maj i år. Jag delar
            därför regeringens bedömning på åtminstone någon punkt, och det
            är att det är ganska bråttom. Jag kan också konstatera att beslutet
            om direktivet fattades 2016. Det är alltså två och ett halvt år
            sedan, så det har inte varit så bråttom. Det har funnits gott
            om möjligheter och veckor, månader och till och med år för regeringen
            att skruva på en bra lösning som både implementerar direktivet
            och värnar rättssäkerheten.
          </note>
          <note>
            I vår motion har vi pekat på en möjlighet att införa en domstolsjour.
            Det är glädjande att regeringen den 7 mars helt plötsligt svängde
            och bytte fot. Nu ska man snabbutreda möjligheten till en domstolsjour.
            Det är oerhört positivt. Men det hade såklart varit förträffligt
            om denna insikt hade nått regeringen för några månader sedan,
            för något år sedan, för två år sedan eller varför inte för två
            och ett halvt år sedan, då beslutet fattades. Det här blir lite
            av en omvändelse under galgen, men bättre sent än aldrig.
          </note>
          <note>
            Jag hoppas naturligtvis att detta inte ska innebära att Sverige
            får ett vite. Det vore synnerligen beklagligt. Men i Sverige är
            det regeringen som tillsätter utredningar. Det är också regeringen
            som tillsätter utredare, skriver direktiven och lägger propositioner
            på riksdagens bord. Och det är regeringen som ska försäkra sig
            om att det finns en majoritet i kammaren för det man presenterar.
            Om olyckan är framme och det blir ett vite faller ansvaret för
            det i så fall helt och hållet på regeringen.
          </note>
          <note type="speaker">
            Anf. 24 GUSTAF LANTZ (S) replik:
          </note>
          <note>
            Herr talman! Jag tror att det här är det slags debatt som inte
            vinner på att vara så polariserad. Här finns många anständiga
            partier som vill samma sak. Vi vill ha en rättssäker tillämpning,
            och vi vill gå EU till mötes i dessa viktiga frågor.
          </note>
          <note>
            Frågan är, som jag inledningsvis sa, inte varför eller om vi
            ska göra detta, utan hur. Nu har vi en situation där vi måste
            hantera det här. Om vi inte har den beredskap som krävs riskerar
            vi att brottsoffer gör rättsförluster därför att man inte kan
            hålla förhör och sådant i tid. Det är allvarligt. Detta måste
            vi hantera. Då finns det olika sätt. Nu har Domstolsverket fått
            i uppdrag att titta på hur domstolar kan agera utanför sina öppettider.
            Det handlar om att få en rättssäker ordning och om att utreda
            detta på ett riktigt sätt. Mot detta står en motion som kliver
            fram och tar steg mot en situation med ovissa kostnader. Vi måste
            ändå ha kostnadsperspektivet och se om vi kan åstadkomma samma
            rättssäkra lösning på annat sätt.
          </note>
          <note>
            I den givna situationen måste vi hålla hjärtat varmt och huvudet
            kallt. Vi måste göra det som tillförsäkrar oss alla en rättssäker
            domstolsprocess men inte kasta pengar i sjön genom att använda
            dem till sådant som inte leder oss närmare det vi vill uppnå.
            Därför tycker jag att vi borde bifalla den reservation som S,
            V och MP har lämnat.
          </note>
          <note type="speaker">
            Anf. 25 JOHAN FORSSELL (M) replik:
          </note>
          <note>
            Herr talman! Jag tackar Gustaf Lantz för repliken.
          </note>
          <note>
            Jag kan hålla med om att man inte ska ta konflikt i onödan. Men
            här tycker vi olika. Det är helt uppenbart. För oss i majoriteten
            är det en principiellt väldigt konstig hållning att låta åklagare
            utse sina offentliga motparter. Det är en helt främmande fågel
            i svensk lagstiftning. Därför har också kritiken varit väldigt
            tuff och hård, både av principiella skäl och av rättssäkerhetsskäl.
            Det är inte konstigare än så.
          </note>
          <note>
            Jag noterar att Gustaf Lantz upprepar delen om ekonomi. Jag som
            moderat tycker att man ska snåla och gneta med skattebetalarnas
            pengar och inte höja skatter i onödan. Men rättssäkerhet är någonting
            jag tycker kan få kosta, för det är väldigt viktigt. Det är en
            central grund i vårt svenska samhälle, någonting som vi värderar
            väldigt högt.
          </note>
          <note>
            Jag kan bara beklaga hur det blivit. Regeringen och Socialdemokraterna
            har haft gott om tid på sig för detta. I oktober 2016 antogs direktivet.
            Nu när vi står här i mars 2019 är det plötsligt oppositionens
            ansvar vad som kan hända framöver. Var finns självkritiken? Det
            kan man fråga sig. Varför har inte regeringen eller Socialdemokraterna
            bemödat sig om att hitta en lösning i en sådan här kontroversiell
            fråga, när man lägger fram ett förslag som verkligen innebär att
            bryta ny mark i juridiken? Varför har man inte bemödat sig om
            att slå en signal, stämma av detta eller höra vad andra tycker
            och tänker?
          </note>
          <note>
            Här kommer en proposition – krasch bom! Det här ska implementeras
            i morgon, och om det inte blir som vi vill är det oppositionens
            fel. Det är så ni agerar, Gustaf Lantz. Ursäkta, men jag tycker
            inte att det är riktigt seriöst. Bättre sent än aldrig, men regeringens
            uppvaknande borde ha kommit för länge sedan.
          </note>
          <note type="speaker">
            Anf. 26 GUSTAF LANTZ (S) replik:
          </note>
          <note>
            Herr talman! Rättssäkerhet måste givetvis få kosta. Det handlar
            inte om att vi skulle kompromissa med det. Man ska komma ihåg
            att det enligt det förslag som ligger är väldigt begränsad omfattning
            på åklagarens möjlighet att agera för att förordna ombud. Det
            kan ske då domstolen annars inte är öppen. Dessutom finns det
            möjlighet att i efterhand kontrollera, granska och ompröva.
          </note>
          <note>
            Men med det sagt – vi eftersträvar ju samma sak. När jag håller
            förhandlingskurser brukar jag säga: Nöj er inte med att ställa
            frågan vad man vill – fråga varför man vill det! I det här fallet
            tror jag att vi vill detta av exakt samma anledning. Vi har från
            regeringens sida öppnat för att domstolar ska kunna ta fler av
            de här besluten genom att man skruvar i den organisation som finns.
          </note>
          <note>
            Jag tycker faktiskt att ledamoten Forssells anförande andas:
            Äntligen får vi slå regeringen på fingrarna! Den typen av bakomliggande
            intressen i sådana här viktiga och angelägna frågor äventyrar
            väljarnas förtroende för politiken. Låt oss i stället lösa den
            uppkomna situationen gemensamt! Jag tror i grunden att vi vill
            samma sak och att vägen dit nu finns utstakad genom de direktiv
            som Domstolsverket fått och det uppdrag som reger ­ ingen gett.
            Jag kan inte se att det på något sätt skulle äventyra rättssäkerheten.
            Vad som skrämmer mig är om misstänkta släpps innan de har förhörts
            därför att det inte finns en ordning på plats.
          </note>
          <note type="speaker">
            Anf. 27 JOHAN FORSSELL (M) replik:
          </note>
          <note>
            Herr talman! Det svåra med rättssäkerhet är inte att stå i en
            talarstol och säga ordet, utan att efterfölja det, även i fråga
            om sådant som kanske inte inträffar jättemånga gånger på ett år.
            Vid just de tillfällen då det inträffar är det svart eller vitt
            – antingen värnar man rättssäkerheten eller så gör man inte det.
          </note>
          <note>
            Jag har fått höra två argument från Socialdemokraterna mot förslaget
            om att stärka rättssäkerheten. Det ena är att det skulle vara
            kostsamt. Det andra, som jag fick höra nu, är att det handlar
            om att spela mot regeringen. Om det är argumenten mot rättssäkerhet
            tror jag att det egentligen säger mer om Socialdemokraterna än
            om alla oss som vill avslå denna mycket illa förberedda och mycket
            illa genomförda proposition, vilket vi snart också kommer att
            göra.
          </note>
          <note>
            Det här är ett märkligt förslag, både av principiella skäl och
            av rättssäkerhetsskäl. Det är någonting helt nytt jämfört med
            det vi är vana vid. Vi har också pekat på en bättre lösning: att
            inrätta en nationell domstolsjour, så att vi kan tillgodose den
            enskildes rätt att få tillgång till offentlig försvarare, även
            på obekväma arbetstider, och samtidigt behålla den rättssäkerhet
            vi tycker är så viktig.
          </note>
          <note>
            Om det nu är så att Socialdemokraterna efter att ha ägt frågan
            i två och ett halvt år helt plötsligt har kommit till ett uppvaknande
            välkomnar jag det. Men om det verkligen stämmer att vi inte tycker
            olika inställer sig frågan varför man då yrkar på den reservation
            man har formulerat i det här betänkandet. Någonting måste det
            ändå finnas där vi tycker olika. Annars kan jag inte se framför
            mig varför regeringspartierna väljer att in i det sista framhärda
            i detta.
          </note>
          <note>
            Jag hoppas att vi ska kunna få en lösning på plats snart. Jag
            hoppas att regeringen ska kunna utreda frågan och komma till skott
            betydligt snab ­ bare än med den hastighet man haft hittills ända
            sedan oktober 2016.
          </note>
          <note type="speaker">
            Anf. 28 JONNY CATO HANSSON (C):
          </note>
          <note>
            Herr talman! Ett rättssäkert samhälle är grunden i en välfungerande
            demokrati. Det är oerhört viktigt att medborgarna i ett land känner
            en stark tilltro till rättsväsendet och tillit till rättssäkerheten.
          </note>
          <note>
            Regeringens förslag om införandet av rättshjälpsdirektivet är
            till stora delar väldigt bra, men det finns delar som direkt skulle
            kunna skada förtroendet för rättsväsendet och rubba tilliten till
            rättssäkerheten. Jag tänker såklart på det omdiskuterade förslaget
            att åklagare ska ges rätt att förordna offentlig försvarare utanför
            domstolarnas kontors- och beredskapstider för en misstänkt som
            är gripen eller anhållen och som har ett brådskande behov av en
            försvarare. Det innebär ett direkt avsteg från principen i svensk
            rätt att offentlig försvarare förordnas av domstol.
          </note>
          <note>
            Regeringens förslag har fått stark kritik från en rad viktiga
            aktörer inom rättsväsendet, däribland Åklagarmyndigheten, Advokatsamfundet,
            Eko ­ brottsmyndigheten och Justitiekanslern. Kritiken handlar
            först och främst om att det är rent principiellt fel att låta
            den misstänktes motpart, åklagaren, utse vem som ska biträda den
            misstänkte. Advokatsamfundet lyfter i linje med denna princip
            bland annat fram att det är viktigt inte bara att åklagaren de
            facto är opartisk utan även att den misstänkte upplever åklagaren
            som just opartisk. För Centerpartiets del menar vi att det är
            direkt felaktigt utifrån ett rättssäkerhetsperspektiv att låta
            Åklagarmyndigheten utse ombud.
          </note>
          <note>
            Under tiden som denna fråga har varit aktuell har jag blivit
            kontaktad av advokater runt om i landet. Jag måste säga att jag
            blir direkt orolig när advokater och Advokatsamfundet med flera
            riktar så pass stark och skarp kritik mot förslaget ur ett rättssäkerhetsperspektiv
            och regeringen trots denna kritik inte väljer att tänka om och
            lyssna in kritiken.
          </note>
          <note>
            För det finns en annan väg framåt, en väg som regeringen nu helt
            plötsligt verkar dela. Vi är helt överens om behovet av möjligheten
            att förordna offentlig försvarare utanför domstolarnas kontors-
            och beredskapstider för att stärka rättssäkerheten. Precis som
            har framförts av flera remissinstanser är ett joursystem inom
            domstolarna den lösning som Centerpartiet vill se. På så sätt
            ges möjligheten att förordna offentlig försvarare dygnet runt,
            hela året , utan att vi behöver kompromissa med rättssäkerheten.
          </note>
          <note>
            Det är beklagligt att regeringen går fram så här pass sent med
            rättshjälpsdirektivet utan att ha säkrat en bred majoritet i Sveriges
            riksdag trots att man har haft flera år på sig att implementera
            direktivet. Regeringen behöver se till att ett nytt förslag som
            stärker rättssäkerheten i stället för att urholka den skyndsamt
            kommer på riksdagens bord för beslut.
          </note>
          <note>
            Det finns ett par saker man aldrig får tumma på i en välfungerande
            demokrati, och rättssäkerheten är utan tvekan en av dem.
          </note>
          <note>
            (Applåder)
          </note>
          <note type="speaker">
            Anf. 29 ANDREAS CARLSON (KD):
          </note>
          <note>
            Herr talman! Låt mig inleda med att säga att det är positivt
            att en majoritet i justitieutskottet har ställt sig bakom den
            motion från Moderaterna och Kristdemokraterna som kritiserar den
            del av förslaget i propositionen som har varit huvudnumret i den
            här debatten.
          </note>
          <note>
            Förslaget i regeringens proposition innebär nämligen ett avsteg
            från principen i svensk rätt att offentlig försvarare förordnas
            av domstol. Det är helt enkelt helt fel att åklagare, i avvaktan
            på rättens beslut och när domstolen inte är tillgänglig för beslut,
            ska få förordna en offentlig försvarare för en misstänkt som är
            gripen eller anhållen och som har ett brådskande behov av en försvarare.
          </note>
          <note>
            Kritiken mot detta förslag från tunga remissinstanser har varit
            stark. Vi har varit inne på det tidigare i debatten. Jag kan ytterligare
            förstärka det och ta några exempel i den kritiska massan. Åklagarmyndigheten
            har avstyrkt förslaget. I sitt remissvar skriver de bland annat
            att starka rättssäkerhetsintressen bär upp den nuvarande ordningen
            och att det rent principiellt borde vara otänkbart att låta den
            misstänktes motpart, åklagaren, utse vem som ska biträda den misstänkte.
          </note>
          <note>
            Sveriges advokatsamfund avstyrker förslaget med hänvisning till
            rättssäkerheten och processrättsliga principer. De förordar i
            stället ett beredskapssystem inom domstolarna. Advokatsamfundet
            pekar bland annat på att det är av vikt – vilket exempelvis Johan
            Forssell lyfte fram tidigare i debatten – att åklagaren de facto
            inte bara är opartisk utan även att denne framstår som opartisk
            för den misstänkte.
          </note>
          <note>
            Justitiekanslern ställer sig tveksam till förslaget och förordar
            också ett system med jourdomstolar. Ekobrottsmyndigheten är tveksam
            till lösning ­ en mot bakgrund av att åklagaren är part i målet.
            Uppsala universitet avstyrker förslaget. Deras uppfattning är
            att uppgiften att förordna offentlig försvarare undantagslöst
            ska tillkomma domstol. Lunds universitet anser att betänkligheten
            med åklagarens rätt att förordna offentlig försvarare väger tyngre
            än den besparing som förslagets genomförande skulle kunna innebära.
          </note>
          <note>
            Kristdemokraterna instämmer i allt väsentligt i den kritik mot
            det ak ­ tuella förslaget som framförts av remissinstanserna.
            Vi instämmer i beho ­ vet av en möjlighet att förordna offentlig
            försvarare utanför domstolarnas kontors- och beredskapstid, men
            detta bör av skäl som redan har angivits, rättssäkerhetsskäl och
            principiella skäl, inte vara en uppgift för åklagaren. Precis
            som har framförts av flera remissinstanser är ett jour- och bered
            ­ skapssystem inom domstolarna den lösning som bör väljas i stället.
            Reger ­ ingen har , efter att den konstaterat att den inte har
            riksdagens stöd för för ­ slaget i propositionen , gett Domstolsverket
            i uppdrag att inrätta en sådan beredskapsjour. Men vi menar att
            det hade kunnat göras betydligt tidigare, herr talman. Detta direktiv
            antogs i oktober 2016.
          </note>
          <note>
            Särskilt anmärkningsvärt är det dock att Domstolsverket var igång
            med projektet Effektiv och enhetlig helgberedskap samtidigt som
            utredningen angående implementeringen av rättshjälpsdirektivet
            pågick. Domstolsverkets projekt syftade till att skapa en enhetlig,
            rättssäker och effektiv helgberedskap över hela landet. I promemorian
            konstateras att en jour eller beredskap för domstolarna under
            kvällar och nätter till viss del skulle kunna bära likheter med
            helgberedskapen.
          </note>
          <note>
            Det är märkligt att regeringen inte kom till slutsatsen att en
            domstolsjour för förordnande av offentliga försvarare på kvällar
            och helger skulle inkluderas i det projekt som redan pågick. Extra
            märkligt blir det att Domstolsverket först efter att regeringen
            fått bakläxa av utskottet nu fått i uppdrag att utreda en nationell
            domstolsjour. Det måste ha lett till viss t huvudbry hos myndigheten
            , som alldeles nyss genomförde precis ett sådant projekt utan
            att få direktiv från regeringen att utreda möjligheten till jour.
          </note>
          <note>
            Det är tydligt att regeringens inställning till rättssäkerheten
            är svajig. De principiella skälen att inte genomföra regeringens
            förslag är starka. Åklagare ska inte utse försvarare. Därför är
            det positivt att riksdagens majoritet stöder Kristdemokraternas
            och Moderaternas motion och avstyrker förslaget.
          </note>
          <note>
            Låt mig avslutningsvis säga att det är anmärkningsvärt när företrädare
            för regeringen, i den här debatten Gustaf Lantz, närmast står
            och läxar upp oppositionens företrädare för att vi skulle spela
            någon form av spel i den här frågan. Mot bakgrund av hela den
            lista av remissinstanser som har kritiserat detta, att det bryter
            mot viktiga principer och hotar rättssäkerheten , är det anmärkningsvärt
            att regeringens företrädare anklagar oppositionen och majoriteten
            i Sveriges riksdag för att spela ett spel. Jag vill ha sagt det
            till protokollet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 9 Åtgärder för att mildra konsekvenserna på det sociala området
            med anledning av brexit
          </note>
          <note>
            Socialförsäkringsutskottets betänkande 2018/19:SfU24
          </note>
          <note>
            Åtgärder för att mildra konsekvenserna på det sociala området
            med anledning av brexit (prop. 2018/19:53)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 15.)
          </note>
          <note>
            § 10 Arbetsmarknad och arbetslöshetsförsäkringen
          </note>
          <note>
            Arbetsmarknadsutskottets betänkande 2018/19:AU6
          </note>
          <note>
            Arbetsmarknad och arbetslöshetsförsäkringen
          </note>
          <note>
            föredrogs.
          </note>
          <note type="speaker">
            Anf. 30 HANIF BALI (M):
          </note>
          <note>
            Herr talman! I dag ska vi diskutera AU6 Arbetsmarknad och arbetslöshetsförsäkringen
            . Vi i Moderaterna står självklart bakom våra reserva ­ tioner.
            Men för tids vinnande yrkar jag bifall endast till reservationerna
            6 och 18.
          </note>
          <note>
            Vi anser att situationen på den svenska arbetsmarknaden i dag
            är oroväckande och att det behövs reformer för att få till stånd
            en fungerande matchningsfunktion som på ett effektivt sätt kan
            föra samman arbetssök ­ ande och arbetsgivare. Att ”matchning”
            i denna digitala ålder kostar så mycket som det gör via Arbetsförmedlingen
            är inte försvarbart.
          </note>
          <note>
            Att det i dag går åt så mycket pengar för att finansiera funktioner
            på Arbetsförmedlingen som är bättre lämpade för ett automatiserat
            formulär på internet är oförsvarbart. Dessa pengar hade kunnat
            användas till att finansiera välfärden, till skattesänkningar
            och till bättre utbildningsmöjligheter för arbetslösa.
          </note>
          <note>
            En inriktning mot en reformerad arbetsmarknadspolitik kommer
            också till uttryck i det gemensamma budgetförslag för 2019 för
            utgiftsområde 14 som Moderaterna och Kristdemokraterna lämnade
            under hösten. Jag noterar att Liberalerna och Centern lämnat walkover
            i arbetsmarknadspolitiken med fromma förhoppningar om januariskissens
            löften.
          </note>
          <note>
            Det förslag som vi hade lagt fram fick stöd i riksdagens kammare.
            Det byggde till stor del på att vi anser att Arbetsförmedlingen
            bör läggas ned till förmån för en struktur där andra aktörer på
            arbetsmarknaden spelar en betydligt större roll. Vi vill se ett
            mer renodlat system där en statlig myndighet har ansvar för bland
            annat kontroll, uppföljning och bedömning av den arbetssökandes
            behov, samtidigt som matchningsfunktionen öppnas för ett begränsat
            antal fristående aktörer.
          </note>
          <note>
            Vi vill ha en nationell digital plattform, där man som medborgare
            får stöd och hjälp med att hitta och matchas till studier och
            jobb och kan få rådgivning och vägledning. I dagsläget är det
            väldigt svårt att som medborgare veta vad som efterfrågas på arbetsmarknaden
            och vilka chanser man har att utbilda sig till det som efterfrågas,
            men också vart man ska söka sig för att kunna göra det.
          </note>
          <note>
            För exempelvis en nyanländ i Sverige som ska utbilda sig till
            undersköterska handlar det om kontakter med tre fyra fem myndigheter
            och tre olika utbildningsinstitutioner. Samtidigt måste man också
            själv känna till att det finns en efterfrågan på arbetsmarknaden.
            Dessutom måste man själv ansöka och vara pådrivande för att kunna
            ta del av utbildningen. Det är såklart en ganska orimlig uppgift
            för människor som knappt förstår hur det svenska systemet fungerar.
          </note>
          <note>
            Jag noterar i detta betänkande att det finns en bred enighet
            i riksdagen om behovet av produktivitetshöjande möjligheter som
            vidareutbildning men att vi på grund av partipolitiska schismer
            inte lyckas skriva ihop oss. Det är väldigt tråkigt. Jag tror
            att vi alla är väl medvetna om att den svenska välfärden är uppbyggd
            kring att vi har hög produktivitet och att väl utbildad, produktiv
            och kompetent arbetskraft är det som bär upp vår ekonomi.
          </note>
          <note>
            Det är också uppenbart att det är nyanlända asylmigranter och
            deras anhöriga som kommer att vara den stora bördan på arbetsmarknadssystemen
            framöver, men inte bara de utan även de som har kommit för länge
            sedan och hamnat efter.
          </note>
          <note>
            Nyligen släpptes en rapport som visade på uppdelningen på arbetsmarknaden.
            Uppdelningen verkar vara etnisk, men när man skrapar lite på ytan
            är det uppenbart att den är kompetensmässig. Människor från länder
            med högt HDI etableras bra på svensk arbetsmarknad. Individer
            med hög humankompetens etableras väldigt bra på svensk arbetsmarknad.
            Faktum är att man inte ens kan uppmäta skillnader mellan inrikes
            och utrikes födda om de presterar lika bra i kunskapsprov.
          </note>
          <note>
            Detta är i grund och botten väldigt goda nyheter för svensk arbetsmarknad.
            Det betyder att vi är meritokratiska. Vi bedömer individer, och
            diskrimineringen är inte av sådan omfattning att det påverkar
            människors sysselsättning. Det är jättebra nyheter.
          </note>
          <note>
            Men det finns också en väldigt ledsam nyhet i detta sammanhang,
            nämligen att en väldigt stor andel av nyanlända har så pass låg
            kompetens att de inte är kompatibla på svensk arbetsmarknad. Detta
            måste man göra något åt.
          </note>
          <note>
            Denna grupp av människor som har kommit har ett stort utbildningsbehov;
            det kommer vi inte ifrån. Detta – att lära människor att räkna,
            skriva och läsa – är en kompetens som inte främst ligger hos Arbetsförmedlingen.
            Det är inget som kan lösas genom tillfälliga arbetsmarknadsutbildningar,
            utan det är något som främst ligger hos kommunerna.
          </note>
          <note>
            Faktum är att vi har en historia av svensk vuxenutbildning. Vi
            hade en gång i tiden i Sverige stora grupper människor från landsbygden
            som flyttade in till städerna. De hade låg utbildning och svårt
            att hitta försörjning. Det var så kommunernas utbildningsprogram
            och vuxenutbildning växte fram.
          </note>
          <note>
            Det är viktigt att vi får en minskad migration av asylsökande
            och deras anhöriga till Sverige då redan överbelastade system
            måste få en chans att ge märkbar effekt. Var ska vi få alla yrkeskunniga
            lärare ifrån, och hur ska utbildningssystemen kunna expandera
            så snabbt om det konstant fylls på med nya grupper som har allt
            svårare att etablera sig på arbetsmarknaden?
          </note>
          <note>
            Jag noterar att det även finns idéer om att sänka löner. Men
            hur mycket kan man sänka lönerna? Det finns en gräns under vilken
            människor lever i arbetande fattigdom, och de sociala problemen
            med detta leder till slitningar i samhället som inte går ihop.
            Även här finns en gräns, och då går det inte att låtsas som att
            det inte finns någon gräns för migrationen.
          </note>
          <note>
            Hälften av alla utrikesfödda presterar när det gäller svenska,
            matematik och digital problemlösning i paritet med de 10 procenten
            sämst presterande inrikesfödda, och 50 procent av invandrar na
            konkurrerar med de lägsta 10 procenten inrikesfödda. Vidare presterar
            25 procent av utrikesfödda på nivåer som inte ens kan uppmätas
            bland inrikesfödda, det vill säga under den lägsta percentilen.
            Hur ska man få dessa 25 procent i arbete?
          </note>
          <note>
            Kompetens är inte en objektiv term. Ordet kommer från engelskans
            ”compete”; det handlar alltså om att konkurrera med andra. Hur
            ska du kunna konkurrera med andra när 25 procent presterar på
            en nivå under de lägsta procenten inrikesfödda? Det finns inga
            låglönejobb i världen som kan lösa detta.
          </note>
          <note>
            Vi anser att regeringen bör ta initiativ till att kommunerna
            ska ta över huvudansvaret för personer som varit arbetslösa i
            mer än tre år. De har då förmodligen väldigt stora utbildningsbehov,
            och det är hos kommunerna utbildningskapaciteten finns.
          </note>
          <note>
            När det gäller subventionerade anställningar kan det vara ett
            rimligt verktyg i vissa fall. Det är dock viktigt att de har låg
            undanträngningsgrad, att de inte är byråkratiskt tungrodda och
            att de fyller sin funktion när det gäller att hjälpa individer
            in på arbetsmarknaden, snarare än att subventio ­ nera dysfunktionella
            affärsmodeller.
          </note>
          <note>
            Därför bör det som huvudregel finnas en gräns för hur stor andel
            av de anställda hos en och samma arbetsgivare som får ha en subventionerad
            anställning. Vidare bör nystartsjobben inte kvalificera för rätt
            till arbetslöshetsförsäkring. På så sätt kan man undvika att nystartsjobben
            används som ett för staten kostsamt sätt att få människor att
            uppfylla ett arbetsvillkor i arbetslöshetsförsäkringen så att
            det som kallas för a-kassesnurror skapas.
          </note>
          <note>
            Jag noterar att Sverigedemokraterna vill ha en obligatorisk,
            skattefinansierad och allmän arbetslöshetsförsäkring – en idé
            som tidigare cirkulerade inom regeringen Reinfeldt men aldrig
            kom till stånd. Även om Moderaterna inte föreslår något sådant
            finner jag faktiskt diskussionen intressant. Kostnadsskillnaden
            jämfört med dagens offentligt finansierade men semiprivatiserade
            a-kassa är näst intill obefintlig. Det finns dock en stor fara:
            att a-kassan slutar ses som en försäkring och snarare ses som
            en bidragsutbetalning. På det sättet skulle den förlora den viktiga
            funktion den har. Men detta är i alla fall en diskussion som är
            värd att ha.
          </note>
          <note>
            Fru talman! Vi har presenterat huvudlinjerna i Moderaternas arbetsmarknadspolitik,
            men jag vill lämna en brasklapp. Vi tror inte att det främst är
            via arbetsmarknadspolitik som en bättre fungerande arbetsmarknad
            skapas. Det är en stabil ekonomi, sund hushållning med offentliga
            finanser, ansvarsfull demografisk utveckling, ökad tillväxt, ökat
            företagan ­ de och entreprenörskap som är basen för en fungerande
            arbetsmarknad. Det är där värdet skapas, som inte bara försörjer
            vårt land utan också vår välfärd och våra familjer.
          </note>
          <note>
            (Applåder)
          </note>
          <note type="speaker">
            Anf. 31 ALEXANDER CHRISTIANSSON (SD):
          </note>
          <note>
            Fru talman! Jag ställer mig bakom Sverigedemokraternas samtliga
            reservationer, men för tids vin nande yrkar jag bifall endast
            till reservationerna 19 och 14.
          </note>
          <note>
            Som socialkonservativ tycker jag att det är viktigt att behålla
            de fundament som fungerar bra samtidigt som vi utvecklar och reformerar
            det som kan bli bättre – allt för att folket som vi representerar
            ska få utdelning av det som vi gemensamt bidrar med i form av
            skattemedel och samhällsengagemang på kort men också på lång sikt.
          </note>
          <note>
            Arbetslöshetsförsäkringen utgör ett starkt fundament för trygghet
            hos den enskilde. Det vet jag inte minst av egen erfarenhet. Vid
            lågkonjunkturen 2008 hamnade jag själv i den situationen att jag
            blev arbetslös. Jag fick då genomgå hela processen hos Arbetsförmedlingen
            men hittade ganska snabbt på egen hand ett nytt arbete.
          </note>
          <note>
            För mig s om småbarnsförälder var skyddsnätet genom arbetslöshetsförsäkringen
            en enorm trygghet som gav mig en chans att fokusera på mitt jobbsökande
            utan att riskera att totalt försätta min familj i en ekonomisk
            konkurs. Det är en trygghet som alla medborgare i Sverige förtjänar.
          </note>
          <note>
            I dag finansieras den svenska a-kassan till 90 procent av skattemedel
            medan 10 procent finansieras av medlemsavgifter. Varför ska då
            inte alla som förvärvsarbetar och bidrar till vår välfärd ta del
            av den trygghet som försäkringen ger? Jo, svaret är att a-kassan
            och fackförbunden historiskt har haft alltför tajta kopplingar
            till varandra. Det är inte konstruktivt för vår arbetsrätt.
          </note>
          <note>
            Arbetslöshetsförsäkringen ska i dag per definition vara skild
            från fackförbunden. Samtidigt får vi dock rapporter om att skillnaden
            inte alltid är så glasklar som den borde vara. Detta tycker vi
            är oroväckande och i sak fel. Vi menar att det är rättvisare och
            bättre fördelat om vi genom en statlig finansiering låter alla
            som arbetar ta del av den.
          </note>
          <note>
            Allt pekar på att vi står inför en ny lågkonjunktur inom kort,
            och då behöver samhället visa att vi klarar av att skapa trygghet
            och stabilitet på arbetsmarknaden. Hade det då inte varit tryggare
            för dem som riskerar att bli av med sitt arbete att veta att de
            kan söka arbete lokalt utan att behöva riskera sin familjs trygghet?
          </note>
          <note>
            För dem som är engagerade i föreningslivet och kör sina barn
            fram och tillbaka till diverse aktiviteter skulle det vara förödande
            att behöva pendla eller flytta till annan ort. Det är ett exempel
            på varför vi tycker att det är viktigt att göra det tydligare
            att den arbetslöse får en chans att söka nytt arbete lokalt under
            de 100 första dagarna.
          </note>
          <note>
            Att bli arbetslös har stora konsekvenser för den enskilde, och
            därför vill vi arbeta för att höja ersättningstaket under de 100
            första dagarna från dagens 910 kronor per dag till 1 200 kronor
            per dag.
          </note>
          <note>
            Fru talman! När det gäller funktionsnedsattas situation och Samhall
            som statligt bolag tycker vi att Samhalls grunduppdrag är oerhört
            viktigt. För en person med nedsatt arbetsförmåga som inte kan
            arbeta full tid är inte alltid ett vanligt, reguljärt arbete den
            bästa lösningen.
          </note>
          <note>
            Att arbetsmarknadspolitiken bör inkludera personer med funktionsnedsättning
            och skapa förutsättningar för alla att få ett arbete efter förmåga
            är fullt rimligt. Där delar vi utskottets hållning. Dock önskar
            vi se mer handlingskraft från regeringspartierna i frågan, och
            vi tycker inte att politiken på området är tillräcklig för att
            nå målet.
          </note>
          <note>
            Därför är det rimligt att se över ytterligare förslag och insatser
            för att skapa så bra förutsättningar som möjligt. Ett exempel
            bland våra förslag är att se över möjligheten att införa någon
            form av flexjobb likt det system som finns i exempelvis Danmark.
            Danmark har goda erfarenheter av den typen av anställningsform
            för personer med väsentlig och permanent nedsatt arbetsförmåga.
          </note>
          <note>
            Förslaget innebär att personen arbetar med 100 procent av sin
            arbetsförmåga och får 100 procent av lönen. Arbetsgivaren betalar
            endast för den faktiska tid som personen arbetar, medan staten
            tillskjuter resterande del av ersättningen. Resultatet blir en
            lön som man kan leva på enligt vår svenska modell.
          </note>
          <note>
            Samhall som företag grundades 1980 och är i dag ett av svenska
            statens största företag, i alla fall sett till antal anställda
            i Sverige. Ett av Samhalls mål är att 1 100 medarbetare varje
            år ska gå vidare till en anställning hos en annan arbetsgivare.
            Här har man historiskt haft en stor framgång.
          </note>
          <note>
            När Samhall grundades var uppdraget att skapa sysselsättning
            för personer med funktionsnedsättning, och uppdragen bestod nästan
            uteslutande av egen produktindustri. Allteftersom den svenska
            arbetsmarknaden har förändrats har också Samhalls verksamhet förändrats.
            I dag består en stor del av uppdragen av serviceyrken och entreprenader
            inom andra företag.
          </note>
          <note>
            Dock är Samhalls grunduppdrag detsamma som det alltid har varit:
            att ge människor med psykiska eller fysiska funktionshinder möjlighet
            att få meningsfulla jobb. Samhalls huvuduppgift är att skapa utvecklande
            jobb åt personer med en dokumenterad funktionsnedsättning.
          </note>
          <note>
            Dock finns det signaler och kritik som pekar på att Arbetsförmedlingen
            använder sig av Samhall för att dölja nyanlända i arbetslöshetsstatistiken,
            vilket är problematiskt. Av dem som arbetar i Samhall är 42 procent
            i dag personer som är födda i ett annat land, vilk et är helt
            orealistiskt. Att 50 procent av dem som arbetar i Samhall ska
            vara personer födda i ett annat land faller egentligen på sin
            egen orimlighet.
          </note>
          <note>
            Arbetsförmedlingen använder funktionshinderskoderna på ett högst
            tveksamt sätt, då brister i det svenska språket inte ska klassas
            som ett fysiskt eller psykiskt funktionshinder. Risken är att
            man skapar en undanträngningseffekt för dem som på riktigt har
            behov av Samhall.
          </note>
          <note>
            Vi menar att det är upp till varje individ att själv skapa sig
            förutsättningar för att vara tillgänglig på den svenska arbetsmarknaden.
            Detta kan ske genom sfi och alla andra utbildningar som samhället
            generöst bistår med. Sedan ska varje person själv söka arbete
            med eller utan Arbetsförmedlingen och på samma villkor som alla
            andra på arbetsmarknaden.
          </note>
          <note>
            Samhall är inte till för att regeringen ska kunna dölja en misslyckad
            invandrings- och arbetsmarknadspolitik. Vi anser därför att regeringen
            i enlighet med vad som anförts ovan dels bör se över möjligheten
            att införa någon form av flexjobb, dels bör vidta åtgärder för
            att värna Samhalls kärnuppdrag.
          </note>
          <note type="speaker">
            Anf. 32 MARTIN ÅDAHL (C):
          </note>
          <note>
            Fru talman! Vi i Centerpartiet står naturligtvis bakom alla våra
            reservationer, men här vill jag bara yrka bifall till reservation
            10, som jag kommer att säga något om. Jag kommer här också att
            ge en bakgrund till de ställningstaganden som uttrycks i våra
            särskilda yttranden och beskriva lite varför vi har valt den här
            vägen på detta område.
          </note>
          <note>
            Ibland är det i politiken svårt att minnas vad som döljer sig
            bakom alla flerstaviga ord som jag och andra använder här i talarstolen,
            men så är det inte på det här området. Vi har fortfarande, på
            toppen av högkonjunkturen, hundratusentals människor som står
            utanför Sveriges arbetsmarknad. Tre fjärdedelar av dem, en kvarts
            miljon människor, är dessutom enligt statistiken vad som kallas
            utsatta. Det handlar om personer som saknar gymnasieexamen, äldre
            som har förlorat sitt jobb och utlandsfödda som har språksvårigheter.
            En majoritet av de arbetslösa i dag har aldrig haft ett verkligt
            jobb.
          </note>
          <note>
            Det är otroligt många livsöden som påverkas av vad vi gör här
            i Sveriges riksdag. Det är många barn som inte får se sina föräldrar
            gå till jobbet. Det är väldigt många människor som kämpar jättehårt
            men inte får en chans att komma in. Det är vi som har skapat de
            problemen: de höga skatterna på de anställda, som tillsammans
            med löneavtalen på arbetsmarknaden gör att man i småföretag inte
            kan anställa en extra person.
          </note>
          <note>
            De regler som är avsedda att skydda människor lägger all tonvikt
            på en turordningskö i stället för på anställbarhet, som kan ge
            en verklig trygghet. När det väl kommer en omstrukturering och
            man åker ut från företaget efter en förhandling med facket är
            man dessutom sist i kön. När vi sedan lägger miljarder på att
            hjälpa de arbetslösa, som flera redan har varit inne på, är det
            en byråkrati som oftast bara gör att de går från åtgärd till åtgärd.
            Nu är vi dessutom på toppen av högkonjunkturen. Konjunkturen är
            på väg ned.
          </note>
          <note>
            Men man får inte drabbas, som vissa gör, av djup pessimism på
            grund av detta. Det måste leda till handling och till reformer
            som bryter ned de murar som stäng er människor ute från jobb och
            reformer som skapar flexi ­ bilitet.
          </note>
          <note>
            Dessa reformer har vi drivit under många år, men vi har inte
            fått myck ­ et stöd för dem, inte ens inom Alliansen, om vi ska
            vara ärliga. Vi har inte heller fått stöd från Socialdemokraterna.
            Men det nya politiska läget i Sverige tvingade Centerpartiet att
            agera som en oberoende liberal kraft i svensk politik, vars mål
            inte bara är att stoppa de politiska extremerna utan också att
            åtgärda de djupa problem som göder populismen och extremismen
            och i sig är mycket allvarliga.
          </note>
          <note>
            Det politiska läget har gett oss ett stort avgörande i fråga
            om vem som ska regera i Sverige och hur . Vi valde att inte använda
            det för regeringstaburetter eller poster utan för att driva igenom
            de stora viktiga reformer och den sakpolitik som ska ge oss chansen
            att riva murarna för hundratusentals människor och bryta den tudelning
            som finns på arbetsmarknaden.
          </note>
          <note>
            Vi har gjort detta bland annat på fem stora områden i januariavtalet.
            Arbetsgivaravgiften kommer inte att diskuteras så mycket här.
            Men det är en fråga som är viktig för att minska skattekilarna
            på arbete, inklusive borttagandet av arbetsgivaravgiften för dem
            som aldrig har haft ett jobb och för småföretag som börjar anställa.
          </note>
          <note>
            Vi har breddat de jobb där löne n till att börja med ska vara
            lägre för att människor ska kunna komma in på arbetsmarknaden.
            Man får inte får vara så pessimistisk som vissa talare har varit,
            för Tyskland, Nederländerna och många andra länder har klarat
            att hitta ingångsjobb med lite lägre lön, så att människor kommer
            in på arbetsmarknaden. Detta har vi försökt bredda till dem som
            skapar flest jobb i det moderna Sverige: små företag utan kollektivavtal
            samt bemanningsföretag.
          </note>
          <note>
            Vi vill göra tydliga förändringar av arbetsrätten så att flexibilitet,
            trygghet och stärkt kompetens ersätter turordningsköer som det
            enda som ge r trygghet på arbetsmarknaden , fler vågar byta jobb
            och fler luckor öppnas för dem som står utanför.
          </note>
          <note>
            Vi vill göra om Arbetsförmedlingen, vars byråkrati fortsätter
            att haverera ända in i det sista. Vi vill i stället använda de
            tiotals miljarder som vi lägger på att hjälpa de arbetslösa så
            effektivt att insatserna verkligen leder till jobb. Det ska då
            vara fristående förmedlare som får betalt efter resultat i form
            av att de varaktigt lyckas få människor i jobb och ingenting annat.
          </note>
          <note>
            På alla dessa områden gäller leverans. Det kommer att vara tufft.
            Det kommer att vara komplicerat. Men vi kommer att följa vartenda
            steg på vägen som regeringen tar fram till att januariavtalet
            är uppfyllt.
          </note>
          <note>
            Som vi nämner i många av våra särskilda yttranden är det sådant
            som Alliansen har varit enig om. Det är saker som Alliansen har
            drivit gemen ­ samt. Därför kan vi inte annat än instämma i vissa
            av intentionerna i mo ­ tionerna från de andra borgerliga partierna.
            Men vi ska också vara tydliga med att delar av detta är reformer
            som inga andra politiska partier än Cen ­ terpartiet och Liberalerna
            har drivit. Inget annat parti har motionerat om det. Det handlar
            om strukturreformer som vi alla insåg var nödvändiga men som ingen
            vågade bära. Alla sköt dem framför sig eftersom de utma ­ nade
            starka särintressen. Det är reformer för att öppna arbetsmarknaden
            och hålla fokus på dem som står utanför som vi nu äntligen kan
            genomföra, i grevens tid, innan lågkonjunkturen kommer.
          </note>
          <note>
            Sedan är detta inte tillräckligt. Centerpartiet kommer att fortsätta
            att driva reformer på arbetsmarknaden på många andra sätt. Vi
            kommer att fortsätta att vara drivande i opposition för att utöka
            företagsamhet, frihet, öppenhet och enklare vägar till jobb på
            många av de områden där vi inte nådde hela vägen fram i januariavtalet.
            Men vi nådde mycket längre än många andra.
          </note>
          <note>
            Ett exempel är en reservation vi har. Den handlar om insatserna
            för personer med funktionsnedsättning och om deras chanser på
            arbetsmarknaden. Det har också nämnts tidigare. Det är en fråga
            som ligger utanför januariavtalet. Det är för mycket byråkrati
            och krångel, precis som på övriga arbetsmarknaden, som blockerar
            möjligheterna till jobb. I dag är det för krångligt att anställa
            personer med funktionsnedsättning. Många företag drar sig därför
            för det. De förenklingar som gjorts har faktiskt inte räckt. Småföretagare
            måste kunna satsa på dessa jobb. De måste kunna känna att det
            är lika självklart som allting annat. Stöden behöver bli färre.
            De behöver bli enklare. De behöver bli mer flexibla. Det är ytterligare
            ett exempel på hur vi kommer att gå längre.
          </note>
          <note>
            Men generellt sett finns det inte längre någon återvändo. Vi
            måste gemensamt göra detta lyft för att bryta tudelningen på arbetsmarknaden.
            Vi i Centerpartiet kommer att göra vår del. Vi hoppas att alla
            andra kommer att göra sin.
          </note>
          <note type="speaker">
            Anf. 33 HANIF BALI (M) replik:
          </note>
          <note>
            Fru talman! Jag tror att Martin Ådahl hintade om att jag var
            pessimistisk. Jag kan säga att svensk syn i de här frågorna kanske
            har varit lite väl optimistisk. Det gäller regeringen och även
            Alliansen och tidigare Centerpartiet. Systemet behöver bara rattas
            lite, så kan vi strax få EU:s lägsta arbetslöshet eller vad det
            nu kan vara. Nu andas Martin Ådahls anförande samma optimism.
            Det är väldigt gulligt.
          </note>
          <note>
            Men det stora problemet är att Centerpartiets politik inte går
            ihop. Det finns inget annat exempel någonsin, som registrerats
            av OECD, på ett land som har haft så stor migration som Sverige
            – i västvärlden, i en industrialiserad ekonomi. Det har aldrig
            skett. Det har aldrig uppmätts. Då går det faktiskt inte att prata
            om minijobb i Tyskland och andra sådana saker. Därutöver är Sverige
            det land i hela västvärlden som har störst skillnader i kompetens
            mellan inrikes födda och utrikes födda. Det finns inget annat
            land i den industrialiserade världen som har större skillnader
            än Sverige. Martin Ådahl vill öppna för ännu mer invandring, fler
            skyddsskäl, och samtidigt försöka komma åt den etnifiering och
            segregation vi ser på arbetsmarknaden. Det är inte realistiskt.
          </note>
          <note>
            Jag undrar helt enkelt: Hur tänker ni här? Alla era reformer
            kan ge effekt på marginalen men inte om ni fyller på med nya kunder
            hela tiden.
          </note>
          <note type="speaker">
            Anf. 34 MARTIN ÅDAHL (C) replik:
          </note>
          <note>
            Fru talman! För det första konstaterar jag att det är ett tråkigt
            mönster. En representant för Moderaterna, i det här fallet, begär
            replik på Centerpartiet för att komma med kritik men begär inte
            replik på Sverigedemokraterna. Tyvärr är det så i dag.
          </note>
          <note>
            Fru talman! För det andra tror jag inte att ledamoten Hanif Bali
            med bästa vilja i världen kan ha lyssnat noga om han anser att
            det jag sa var: R atta lite i systemet. Hela poängen var att det
            behöver göras stora reformer. Det handlar inte om någon naiv optimism.
            Det kan man inte heller, med bästa vilja i världen, höra om man
            inte lyssnar väldigt selektivt.
          </note>
          <note>
            I botten handlar det om att det går att lyckas med denna typ
            av integration, hur man än beskriver andelen personer som kommer
            till Sverige. Jag tror för övrigt att det är mycket bättre för
            människors möjligheter på arbetsmarknaden att små barn och föräldrar
            får förenas än att de skiljs åt av orimliga lagar. Men hur man
            än beskriver det är det helt uppenbart att länder som Tyskland,
            Nederländerna och Danmark har lyckats oerhört mycket bättre med
            att få in de nyanlända som har låga kvalifikationer i sysselsättning
            – det är långt över de svenska nivåerna – med hjälp av de reformer
            som vi föreslår.
          </note>
          <note>
            Ytterst måste Moderaterna bestämma sig för om man tror på liberalisering
            av arbetsmarknaden och småföretagarnas möjlighet att anställa,
            entreprenörskapet och riktiga reformer. Är det detta som har stått
            i vägen i flera decennier och lett till att folk har stått utanför
            arbetsmarknaden, långt innan vi hade olika vågor av migration,
            eller handlar det i botten bara om att det är för mycket invandring
            till Sverige?
          </note>
          <note>
            Vi har alltid, precis som ni förut, tyckt att det har varit det
            förstnämnda som varit problemet. Vi har inte plötsligt anammat
            en annan retorik.
          </note>
          <note type="speaker">
            Anf. 35 HANIF BALI (M) replik:
          </note>
          <note>
            Fru talman! Liberaliseringar på arbetsmarknaden är såklart väldigt
            välkomna. Moderaterna har velat ha det väldigt länge, och det
            är därför det blir så himla konstigt. Vi har nämligen alltid velat
            se en liberalisering av lagen om anställningsskydd och göra massor
            av de reformer som Martin Ådahl drar upp. Men när det kommer fram
            en ny samhällsutmaning blir det ju konstigt om Moderaternas svar
            på det ska vara exakt det vi har tyckt hela tiden. Har man bara
            en hammare är allting spik. Det är dock ett nytt samhällsfenomen
            att det kommer grupper och att vi ser skillnader som vi tidigare
            inte har haft i det här landet, som historiskt sett haft en väldigt
            homogen utbildningsstruktur.
          </note>
          <note>
            Därför går det faktiskt inte att se allting som spik som ska
            lösas med lite liberaliseringar i LAS, lite privatiseringar av
            Arbetsförmedlingen och lite reformer vid kanten. Hur stora häv
            man än tar är det inte realistiskt att åtgärda de problem som
            är orsakerna bakom segregationen på arbetsmarknaden om man samtidigt
            öppnar upp för nya kunder som behöver hjälp hela tiden.
          </note>
          <note>
            Det är den enkla slutsatsen. Det tog lång tid för mig att fatta
            det. Jag stod där och höll med till punkt och pricka om det Martin
            säger. Det tog lång tid av vuxenhet och av mognad att landa i
            den åsikten. Det är en resa vi alla nog har gjort. Frågan är när
            Centerpartiet och Martin Ådahl ska börja göra denna resa.
          </note>
          <note type="speaker">
            Anf. 36 MARTIN ÅDAHL (C) replik:
          </note>
          <note>
            Fru talman! Jag förstår att det är en del av debatten i riksdagen,
            men jag är ännu så länge inte riktigt beredd att ta några lektioner
            i vuxenhet och mognad av min kollega från Moderaterna. Det kanske
            kommer med min mognad.
          </note>
          <note>
            Det här är stora och viktiga reformer som vi har drivit tillsammans
            – men inte bara tillsammans, ska gudarna veta. Det har funnits
            ett motstånd från våra borgerliga kollegor i Alliansen mot de
            här stora och viktiga strukturreformerna, och det har blockerat
            förändringar på arbetsmarknaden år ut och år in. Därför är jag
            väldigt förvånad över att man nu plötsligt påstår att man tyckte
            motsatsen.
          </note>
          <note>
            Jag är väldigt förvånad över att ordagrant höra de ord som Socialdemokraterna,
            Vänsterpartiet och andra brukar använda om vår tro på att en välfungerande
            marknadsekonomi även på arbetsmarknadens område och med stöd av
            omfattande nationalekonomisk vetenskap och många småföretagares
            och vanliga människors erfarenheter är lösningen i många länder
            och även i Sverige för att få in alla på arbetsmarknaden. Allt
            detta kallas plötsligt för att vi bara har en hammare och därför
            tror att allting är en spik. Det är ordagrant vad vi historiskt
            har hört från de värsta vänsterpopulisterna.
          </note>
          <note>
            Det är inte någon hammare och någon spik! Det är grunden för
            att arbetsmarknaden ska fungera. Jag hoppas och tror att Moderaterna
            inte kommer att släppa denna linje i politiken utan hålla fast
            vid att reformera. Och för att ha det sagt: Människor som kommer
            till detta land och vill in på vår arbetsmarknad är inte ”kunder”,
            vill jag påpeka. De är just vad de är – människor som har hamnat
            i utanförskap och behöver komma in.
          </note>
          <note type="speaker">
            Anf. 37 ALI ESBATI (V):
          </note>
          <note>
            Fru talman! Spännande att få hålla sitt anförande efter att två
            olika småbisarra högerfantasier om hur samhället hänger ihop har
            drabbat samman i ett replikskifte! Jag ska försöka återvända till
            verkligheten.
          </note>
          <note>
            Vi diskuterar nu betänkandet AU6 Arbetsmarknad och arbetslöshetsförsäkringen
            , ett antal motioner från den allmänna motionstiden som vi har
            att ta ställning till. Det är inte något anslag i någon budget,
            inte heller något förslag som har lagts på riksdagens bord av
            regeringen.
          </note>
          <note>
            Men det är ändå så att flera av de frågor som berörs i betänkandet
            befinner sig mitt i omvälvande politiska processer. Vi genomför
            till exempel den här debatten samtidigt som hela den svenska arbetsmarknadspolitiken
            såsom vi känner den och den myndighet som av riksdag och regering
            är satt att genomföra viktiga delar av den, alltså Arbetsförmedlingen,
            är på väg att föras in i ett omfattande kaos.
          </note>
          <note>
            Ansvaret för den här påtvingade vandringen ut i kaos faller tungt
            både på det nybildade blåbruna blocket i svensk politik – Moderaterna,
            SD och KD – som drev igenom en servettskissbudget som om det inte
            funnes någon morgondag och på regeringen och dess nyliberalt färgade
            samarbetspartier C och L.
          </note>
          <note>
            De partier som samsades om januariöverenskommelsens 73 punkter
            har nämligen inte gett några besked huruvida och på vilket sätt
            effekterna av den blåbruna budgeten ska mildras och hanteras på
            ett ansvarsfullt sätt när det gäller Arbetsförmedlingen och arbetsmarknadspolitiken.
            Tvärtom har den ideologiskt enkelspåriga skrivbordskonstruktion
            som Centern och Liberalerna har viftat med tidigare i tid och
            otid nu kodifierats som själva grunden för detta samarbete. Det
            är trist, och det är ganska ovärdigt ett i många stycken modernt
            och välfungerande land som Sverige.
          </note>
          <note>
            Fru talman! Jag och andra i Vänsterpartiet har under de senaste
            månaderna både kontaktats av och själva sett till att träffa några
            av de människor som dagligen arbetar med den svenska arbetsmarknadspolitiken
            på olika sätt. Inte minst har det funnits en väldig frustration
            hos de fackliga organisationerna på Arbetsförmedlingen över att
            vara föremål för påståenden utan grund i fakta och att bli syndabockar
            i processer där de når mål som har satts upp för dem för att sedan
            inse att det är helt andra mål och andra syften som de kritiseras
            för i offentligheten.
          </note>
          <note>
            Det har även genomgående funnits en genuin önskan att förstå
            hur de mest högljudda kritikerna – företrädesvis Centerpartiet
            och dess främsta företrädare i de här frågorna, Martin Ådahl –
            förhåller sig till de stora uppsägningar och kontorsnedläggningar
            som blir resultatet av politiken, samtidigt som Arbetsförmedlingen
            ska genomgå en stor men inte preciserad förändringsprocess.
          </note>
          <note>
            Döm då om min förvåning, och jag gissar att förvåningen kanske
            är ännu större hos de anställda på Arbetsförmedlingen, när det
            häromdagen visade sig att en som säger sig vara chockad och bestört
            över effekterna av den politik som Centerpartiet och Martin Ådahl
            har drivit igenom är Martin Ådahl från Centerpartiet. I Dagens
            industri kunde vi nämligen i måndags läsa att ”det här rimmar
            inte alls med Centerpartiets politik och det rimmar inte heller
            med Januariavtalet”.
          </note>
          <note>
            Det förefaller alltså som om Centerpartiet, eller i alla fall
            minst en ledande centerpartist, hade tänkt sig att privatisering
            av Arbetsförmedlingen i dess nuvarande form skulle ske samtidigt
            som antalet anställda och antalet kontor skulle vara intakt.
          </note>
          <note>
            Jag måste erkänna att jag inte på egen hand kan bedöma om detta
            är en fråga om naivitet, ett utslag av ett slags magiskt tänkande
            eller bara ett simpelt försök till politiskt spinn. Det jag däremot
            måste understryka är att så här bör man inte låta ansvariga partier
            komma undan ansvar.
          </note>
          <note>
            Vi är rätt många som gång på gång under den förra mandatperioden,
            i valrörelsen, under regeringsbildningstumultet och efter tillkomsten
            av januariöverenskommelsen har försökt att seriöst diskutera de
            effekter som högerpolitiken skulle få för arbetsmarknadspolitiken
            och för Arbetsförmedlingen. Det har bemötts med hurtfriska pr-oneliners
            och rosenkindade nyliberala floskler. Men nu när det börjar brännas
            vill inte de ansvariga, som också sitter här inne, kännas vid
            något ansvar. Det är ganska ynkligt.
          </note>
          <note>
            Fru talman! Det är inte heller bara i den allmänna debatten som
            det här förhållningssättet har börjat utkristallisera sig. Det
            är också något som man kan se i texterna i det här betänkandet.
            När det gäller Arbetsförmedlingen kan vi till exempel läsa detta:
            ”Utskottet noterar att frågan om hur Arbetsförmedlingens uppdrag
            bör utformas på framtidens svenska arbetsmarknad och hur matchningen
            överlag bör skötas har varit föremål för en grundlig genomgång
            av den nyligen avslutade Arbetsmarknadsutredningen.”
          </note>
          <note>
            Det här är rätt och riktigt. En enorm utredning har jobbat i
            flera år och presenterade sitt slutbetänkande just i januari i
            år.
          </note>
          <note>
            Vi läser vidare: ”Som utskottet nyligen har framhållit anser
            det att utredningens förslag kan vara ett viktigt kunskapsunderlag
            i den fortsatta diskussionen om reformeringen av Arbetsförmedlingens
            uppdrag.”
          </note>
          <note>
            Detta låter också rimligt. Problemet är att det inte är så januariöverens
            ­ kommelsen har formulerats och presenterats. Där har de politiska
            intentio ­ nerna redan trumfat det som utredningen har jobbat
            med. Jag skulle förstås bli jätteglad om vi till exempel i dag
            kunde få höra de fyra partier som har skrivit på 73-punktsprogrammet
            säga att de har tänkt till och vill fundera ett varv till. Jag
            kommer inte att hålla andan i väntan på att detta ska ske, men
            det vore förstås bra för svensk arbetsmarknadspolitik och för
            Sverige om det blir så.
          </note>
          <note>
            Fru talman! Jag tror att en seriös politisk debatt om ivern att
            plocka isär och skapa kaos i arbetsmarknadspolitiken bara kan
            föras om man också ser att detta handlar om mer än olika idéer
            om förvaltning och organisa ­ tion. Här finns också starka systemiska
            krafter i rörelse. Det är ekonomiska intressen och drivkrafter
            som har att göra med en omvandling av den sam ­ tida kapitalismen
            och hur den tar sig uttryck i ett väl utbyggt välfärdsland som
            Sverige.
          </note>
          <note>
            Vi ser nämligen denna utveckling på flera områden, till exempel
            när kapitalägarna och deras politiska grenar i de politiska församlingarna
            slåss hårt för att behålla sugrören ned i de offentliga pengakassorna
            för vård, omsorg, skola och assistans. Vi ser det när managementkonsulter
            går iväg med miljardvinster från bygget av Nya Karolinska sjukhuset
            samtidigt som det fattas pengar till att fixa personalens arbetsvillkor.
          </note>
          <note>
            Det vi har att göra med är en sentida fas av rofferi, där politisk
            energi investeras i att tillskansa sig finansiella resurser som
            det offentliga samlar ihop.
          </note>
          <note>
            Vi kan fortfarande i debatten höra de ideologiska amsagorna om
            entreprenören som trotsar världens alla medelmåttor och bygger
            en verksamhet som producerar tillväxt och välstånd , där arbetarna
            är ansiktslösa statister. Men den som är uppmärksam kan se och
            höra att innovation i högerretoriken i allt tilltagande grad har
            kommit att stå för smarta grepp för att rigga för bekväm överföring
            av medel genom det offentliga till kommersiella aktörer. Det är
            i det sammanhanget som ivern att privatisera arbetsmarknadspolitiken
            måste ses och därmed också vikten av att inte låta det ske utan
            politisk strid.
          </note>
          <note>
            Fru talman! För Vänsterpartiet är det viktigt att Sverige har
            en väl genomtänkt och väl fungerande arbetsmarknadspolitik. Det
            betyder att vi också har varit mycket starkt kritiska till många
            inslag i politiken och till delar av Arbetsförmedlingens verksamhet.
            Men vi vill att Arbetsförmed ­ lingen ska gå i en helt annan riktning
            än den som nu aviserats av regeringen tillsammans med C och L.
          </note>
          <note>
            Arbetsförmedlingen ska vara en grundpelare i en samhällstillvänd
            och aktiv arbetsmarknadspolitik, inte en myndighet som renodlas
            till att stå för kontroll och bestraffning – möjligen också upphandling.
          </note>
          <note>
            Personalen på Arbetsförmedlingen bör ges möjlighet att ägna det
            mesta av sin tid åt att ta kontakt med lokala arbetsgivare och
            arbetssökande, så att de kan hitta de öppningar och möjligheter
            som finns. Arbetsförmed ­ lingen behöver samtidigt anordna mer
            av vissa utbildnings- och förberedelseinsatser och i större utsträckning
            än i dag kunna anvisa till reguljär utbildning.
          </note>
          <note>
            Över huvud taget skulle en uppryckning av arbetsmarknadspolitiken
            behöva utgå från den faktiska situationen bland den mångfasetterade
            grupp arbetslösa som finns i dag och från en samhällelig idé om
            vad för slags arbetsmarknad och för slags samhälle som vi vill
            ha i Sverige.
          </note>
          <note>
            Det finns ett omfattande behov av grundläggande utbildning för
            en stor del av dem som i dag är arbetslösa. Man behöver satsa
            på fungerande former för dem. Det är bättre med lite dyrare arbetsmarknadsutbildningar
            än de massåtgärder som i första hand syftar till att kontrollera
            de arbetslösa snarare än till att förbättra deras möjligheter
            på arbetsmarknaden , och därmed bör verksamheten lägga s om på
            ett genomtänkt och strukturerat sätt.
          </note>
          <note>
            Vad ser vi i stället? Jo, en kontroll- och lönesänkarfilosofi
            som får stiga fram igen i och med regeringens samarbete högerut.
            Om C och L får bestämma mer blir det mer av detta som väntar.
          </note>
          <note>
            Hör till exempel hur det låter i den gemensamma reservationen
            av Centerpartiet och Liberalerna under punkt 4, som Martin Ådahl
            nyss yrkade bifall till, i dagens betänkande: ”Vi anser att det
            visserligen är åtråvärt att arbetsgivare ger sina anställda bra
            anställningsvillkor. Det får dock inte leda till att vissa arbetsgivare
            sållas ut.”
          </note>
          <note>
            Det är fråga om två partier som ser till att ta strid för att
            göra fler former av subventionerade anställningar till vattenhål
            för mindre seriösa och löne ­ dumpande arbetsgivare. Det är fråga
            om två partier som utgör den social ­ demokratiskt ledda regeringens
            underlag.
          </note>
          <note>
            Fru talman! Vänsterpartiet har i direkt kontrast till detta presenterat
            en rad förslag för att stärka kontrollen och det fackliga inflytandet
            när det gäller subventionerade anställningar så att de används
            effektivt och inte på ett sätt som tränger ut arbete med kollektivavtalsenliga
            villkor. Det finns i dag vissa branscher, till exempel taxi, buss,
            lager och detaljhandel, där det på sina håll förekommer ett systematiskt
            utnyttjande av subventionerade anställningar, på så sätt att arbetsgivaren
            i princip kräver att den som vill ha en tjänst ska ta med sig
            något slags subvention, fastän det finns ett behov av att tillsätta
            tjänsten. Så ska inte svensk arbetsmarknad fungera.
          </note>
          <note>
            Vänsterpartiet föreslår bland annat att det ska införas en gräns
            för hur många eller hur stor andel anställda med subventionerad
            lön som en och samma arbetsgivare får ta emot. Vi vill förtydliga
            att Arbetsförmedlingen både ska höra och alltid noga överväga
            fackliga organisationers yttranden när man beslutar om arbetsplatsförlagd
            anvisning. Vi vill stärka sanktionsmöjligheterna mot arbetsgivare
            som inte uppfyller överenskomna kriterier eller som missbrukar
            anställningsstöden för att minska sina personalkostnader och skaffa
            sig konkurrensfördelar.
          </note>
          <note>
            Detta är konkreta åtgärder som bör övervägas. Men det är klart
            att alla de åtgärderna blir svårare att genomföra när Arbetsförmedlingen
            själv har försatt sig i fritt fall.
          </note>
          <note>
            Om inte regeringen förmår att rulla tillbaka den nationella förvaltningspolitiska
            katastrof som är i vardande för Arbetsförmedlingen lär vi även
            få se negativa bieffekter av det slaget, det vill säga mer av
            fusk och bedrägerier och mer av urholkat förtroende för hela den
            svenska modellen.
          </note>
          <note>
            Fru talman! Det finns mycket mer att säga, men jag har redan
            dragit över min talartid för anförandet. Jag avslutar med att
            säga att jag givetvis står bakom samtliga Vänsterpartiets reservationer,
            men för tids vinnande i dag yrkar jag bifall endast till reservation
            8.
          </note>
          <note type="speaker">
            Anf. 38 MARTIN ÅDAHL (C) replik:
          </note>
          <note>
            Fru talman! Jag upplevde att Ali Esbati gjorde sådana kraftfulla
            ansträngningar att få mig att begära replik att jag inte riktigt
            kan neka honom att få ett replikskifte i debatten. Han apostroferade
            mig många gånger.
          </note>
          <note>
            Det är dock svårt att svara på, vilket ledamoten var inne på,
            en så främmande verklighetsbild. Om man har ett marxistiskt anslag
            och ser alla former av fristående aktörer som ett rofferi har
            man svårt att inse vad som är den verkliga situationen, nämligen
            att Arbetsförmedlingen inte fungerar för de arbetslösa. Det är
            bara en liten bråkdel som får jobb med hjälp av alla de resurser
            som vi lägger på Arbetsförmedlingen.
          </note>
          <note>
            Vissa länder lägger inga pengar alls på att hjälpa de arbetslösa,
            men alla de länder som lägger pengar på de arbetslösa har ett
            system med fristående resultatbaserade aktörer. Just nu sätter
            vi en reform i verket med både privata och idéburna aktörer. I
            Australien finns många idéburna aktörer, men de kanske också är
            en del av rofferiet. Vi ska utsätta denna byråkrati för dessa
            förändringar, men vi har inte börjat än. Samtidigt lägger ledningen
            på Arbetsförmedlingen ned ett stort antal kontor, fastän det inte
            alls var med i planeringen. Det sker förhastat och ogenomtänkt.
            Det är väl självklart att vi reagerar. Man får själv hitta motsägelserna.
          </note>
          <note>
            Vi kommer att ha en decentraliserad, närvarande arbetsförmedling
            överallt i landet. Framför allt kommer vi att ha en som fungerar
            och levererar jobb, om vi lyckas med reformen. Så är det inte
            i dag.
          </note>
          <note type="speaker">
            Anf. 39 ALI ESBATI (V) replik:
          </note>
          <note>
            Fru talman! Att jag nämnde Martin Ådahl vid namn var för att
            jag ville citera vad han sa i Dagens industri. Jag skulle själv
            föredra att bli citerad med namn i stället för exempelvis ”42-åringen”
            eller något sådant. Det hade säkert varit sämre.
          </note>
          <note>
            Man behöver inte vara marxist för att försöka sätta in det som
            sker i en allmän privatiseringsstrategi som pågår över stora delar
            av västvärlden, även om det kanske hjälper. Jag konstaterar bara
            att det på många områden finns en vilja från arbetsgivarorganisationer
            och kapitalägarorganisationer att de offentliga medel som ändå
            samlas in för att samhället anser att en uppgift behöver göras,
            till exempel arbetsförmedling eller hjälp till arbetssökande,
            i stället för att gå genom organisationer som har det allmännas
            intresse för ögonen ska pumpas in i privata bolag. Det är inte
            en slump att detta är något som till exempel Almega länge har
            drivit på. Centerpartiet har agerat som Almegas politiska representant
            i Sveriges riksdag. Jag försöker sätta in detta i ett lite bredare
            perspektiv.
          </note>
          <note>
            Det som vi kan komma tillbaka till är den märkliga chock som
            Martin Ådahl verkar ha drabbats av genom att se resultaten av
            sin politik börja vecklas ut. Hur hade Centerpartiet och representanten
            Ådahl tänkt sig att det skulle gå till att göra privatiseringen
            utan att påverka Arbetsförmed ­ lingens anställda och Arbetsförmedlingens
            kontor? Vad var det för utveck ­ ling man hade tänkt sig skulle
            ske? Det vore intressant att höra.
          </note>
          <note type="speaker">
            Anf. 40 MARTIN ÅDAHL (C) replik:
          </note>
          <note>
            Fru talman! Jag är ledsen, Ali Esbati, om du kände att det inte
            var ett tillräckligt personligt anslag. Det var inte min mening
            alls. Däremot är det en viktig och bra fråga som du ställer, nämligen
            hur neddragningen ska gå till om det samtidigt ska finnas lokal
            närvaro i hela landet.
          </note>
          <note>
            Poängen är ju inte att ha närvaro för närvarons skull om den
            inte fungerar, utan poängen är att man ska ha närvaro som levererar
            någon sorts hjälp till jobb som verkligen är effektiv. Den neddragning
            av kontor som nu har skett och att man inte kan garantera närvaro
            i hela landet – vi har faktiskt krävt närvaro i hela landet som
            svar på detta – är inte alls en del av denna förändring. Det är
            en mycket liten del av Arbetsförmedlingens totala budget som berörs
            av detta. Tvärtom kommer man med många fler fristående aktörer
            att ha större lokal närvaro på många sätt.
          </note>
          <note>
            Det finns inte alls något logiskt band mellan att ha en renodlad
            myndighet som är närvarande och gör sitt myndighetsuppdrag och
            att göra det som de fristående är bra på när de gör det i resten
            av världen enligt principen att ha kontakt med arbetsgivare, förmedla
            jobb och skapa ett effektivt stöd till de arbetssökande – alltså
            det som i dag inte fungerar över huvud taget. Dessa två saker
            kan man, även om man har en i grunden vänsterpartistisk inställning,
            inte ställa mot varandra. Det måste både kunna vara dynamiskt
            och effektivt och kunna finnas en närvaro som myndighet nära människor.
            Man ska inte behöva välja det ena eller det andra.
          </note>
          <note>
            Det är alltså en mycket relevant fråga, Ali Esbati, men du får
            också ett mycket tydligt och enkelt svar.
          </note>
          <note type="speaker">
            Anf. 41 ALI ESBATI (V) replik:
          </note>
          <note>
            Fru talman! Jag konstaterar att effekterna av M ‑ , KD ‑ och
            SD-budgeten var kända. Arbetsförmedlingens generaldirektör var
            på besök hos utskottet och redogjorde för vad som skulle ske.
          </note>
          <note>
            Hade den nya regeringen plus C och L velat ändra på detta hade
            man kunnat avisera att man till exempel tillför mer pengar i vårbudgeten
            eller åtminstone avisera på annat sätt att man vill någonting
            annat med Arbetsförmedlingen. Tvärtom har man sagt att man utanpå
            den snabba nedskärningen som kommer som en direkt följd av budgeten
            vill göra stora men ännu inte klara förändringar som ska göra
            att Arbetsförmedlingen blir den myndighet som Centerpartiet har
            fantiserat ihop.
          </note>
          <note>
            Det är klart att det blir väldigt svårt att genomföra detta redan
            i utgångsläget, men det blir extra svårt om det sker samtidigt
            som Arbetsförmed ­ lingen är en kollapsande myndighet på grund
            av att man tar bort en tredjedel av förvaltningsanslaget. Det
            här är ju inte rocket science. Om man inte förstår att det är
            på det sättet har man lite uppförsbacke om man ska hantera Arbetsförmedlingen
            på ett ansvarsfullt sätt.
          </note>
          <note>
            Det hade kunnat finnas en rätt enkel lösning, till exempel att
            prata med de människor som ska göra det här jobbet och försöka
            fundera över vad de säger om sin vardag. Det har Centerpartiet
            antingen över huvud taget inte gjort eller, som vi sett på några
            lappar, tagit del av men inte förstått. Bägge är problematiska.
          </note>
          <note type="speaker">
            Anf. 42 SOFIA DAMM (KD):
          </note>
          <note>
            Fru talman! Hos varje människa finns ett behov av att känna gemenskap
            med andra, ta eget ansvar och utvecklas som person. Därför handlar
            arbetsmarknadspolitiken om mer än samhällsekonomisk effektivitet
            och de offentliga finanserna. Den handlar också om att se till
            att alla får en chans att utveckla sina förmågor.
          </note>
          <note>
            Kristdemokraterna vill se ett samhälle som tar vara på människors
            möjligheter och inneboende förmåga. Människans värde sitter inte
            i hur myck ­ et hon arbetar eller hur produktiv hon är, men arbetets
            betydelse för den enskildes utveckling är stor.
          </note>
          <note>
            Jobb skapas när enskilda människor finner det mödan värt att
            starta eller utveckla ett företag, förverkliga en idé och riskera
            sitt sparkapital. Fyra av fem nya jobb skapas i de små och medelstora
            företagen. Därför är det viktigt att initiativ, skaparkraft och
            entreprenörskap uppmuntras i vårt samhälle, bland annat genom
            ett bra utbildningssystem och ett gott företagarklimat. Att skapa
            bästa möjliga jordmån för ökad sysselsättning är en av politikens
            allra viktigaste uppgifter.
          </note>
          <note>
            Fru talman! Svensk ekonomi befinner sig i fortsatt högkonjunktur
            med stabila tillväxtsiffror. De goda tiderna klarar dock inte
            att skymma det utanförskap den svenska arbetsmarknaden representerar.
            Precis som utskottet slår fast i detta betänkande har flera grupper
            det systematiskt svårt att få in en fot på arbetsmarknaden samtidigt
            som det råder brist på arbetskraft inom allt fler branscher. Skillnaden
            i sysselsättning mellan inrikes och utrikes födda är markant och
            fortsätter växa. Det behövs fler än 100 000 nya jobb till utrikes
            födda för att sysselsättningen ska vara lika hög för utrikes födda
            som för inrikes födda. En annan grupp som har det svårt på arbetsmarknaden
            är ungdomar med bristande utbildning.
          </note>
          <note>
            Om människors möjligheter och förmågor bättre ska tas till vara
            måste fler få chansen till ett riktigt arbete i stället för att
            leva på bidrag och skatte ­ finansierade arbetsmarknadsåtgärder
            i det oändliga. Bara så kan vi öka ut ­ rymmet för att satsa mer
            på skola, polis och sjukvård.
          </note>
          <note>
            Under perioden 2018–2020 beräknar Arbetsförmedlingen att andelen
            inskrivna arbetslösa med utsatt ställning på arbetsmarknaden kommer
            att utgöra omkring 75 procent av samtliga inskrivna arbetslösa.
            För dessa människor är trösklarna in på svensk arbetsmarknad alldeles
            för höga, något som Finanspolitiska rådet, IMF och OECD länge
            har påpekat.
          </note>
          <note>
            Kostnaderna och riskerna med att anställa en person med bristande
            erfarenhet eller kort utbildning gör att det är svårt för många
            att komma in på arbetsmarknaden. Det kräver nya vägar till jobb,
            lägre trösklar in på arbetsmarknaden och ökade drivkrafter för
            företag att anställa.
          </note>
          <note>
            Att arbetsmarknaden inte fungerar för de mest utsatta grupperna
            är faktiskt ett av Sveriges största samhällsproblem. Det leder
            till stora kostnader för individen och för samhället.
          </note>
          <note>
            Extratjänsterna, som har blivit regeringens svar på arbetsmarknadens
            utanförskap, är en dyr reform som visat alltför dåliga resultat.
            Andelen som fått arbete utan stöd har varit 6 procent.
          </note>
          <note>
            För att förbättra integrationen och ungas möjligheter och se
            till att fler kan gå från bidrag till arbete föreslår vi i stället
            en förenklad anställningsform, inträdesjobb, för nyanlända och
            unga upp till 23 år utan gymnasieexamen. Det handlar om att lära
            sig jobbet på jobbet. Lönen uppgår till 70 procent av den rådande
            kollektivavtalade ingångslönen i branschen, och 30 procent av
            arbetstiden avses gå till att faktiskt lära sig jobbet.
          </note>
          <note>
            Det går inte att bara avfärda förslag som detta. Vi kan helt
            enkelt inte fortsätta i precis samma hjulspår.
          </note>
          <note>
            Fru talman! Människor har i grunden ett eget ansvar att bli anställbara
            och att söka arbete. Men arbetsförmedlare har ett viktigt jobb
            i att stötta, matcha och samordna arbetssökare med arbetsgivare.
            Det finns stora matchningsproblem på arbetsmarknaden, men antalet
            förmedlade jobb via Arbetsförmedlingen är ändå alldeles för lågt.
            Enligt SCB:s arbetskraftsundersökning från 2017 förmedlades ungefär
            15 procent av alla jobb genom Arbetsförmedlingen. I dag sker i
            stället matchningen i hög grad på andra sätt och inte sällan genom
            fristående aktörer. Bemanningsföretag spelar en växande roll,
            också som förmedlare av arbetskraft.
          </note>
          <note>
            De nuvarande strukturerna för arbetsförmedling är inte anpassade
            efter dagens arbetsmarknad eller de problem som vi står inför.
            En bättre fungerande arbetsförmedling är viktig för att förbättra
            sysselsättningen och matcha dem som står långt från arbetsmarknaden
            med jobb.
          </note>
          <note>
            Vi anser därför att Arbetsförmedlingen i dess nuvarande form
            bör läggas ned och ersättas av en mindre myndighet med en mer
            renodlad roll samt att matchningsfunktionen bör öppnas för fristående
            aktörer. Ett nytt system måste dock innebära att fristående aktörer
            mäts och rankas efter resultat och att oseriösa aktörer hålls
            borta.
          </note>
          <note>
            Fru talman! I dag finns det över 350 arbetsintegrerande sociala
            företag i Sverige som ger ungefär 9 000 personer arbete, arbetsträning
            och rehabiliterande insatser. Kristdemokraterna ser gärna att
            fler sådana företag växer fram, då de sänker trösklarna in till
            arbetsmarknaden för vissa grupper arbetssökande som kanske inte
            haft ett arbete på lång tid. Vi anser exempelvis att handledarstödet
            hos arbetsintegrerande sociala företag behöver utvecklas och att
            beslutsfattandet kring anvisningar av arbetssökande till dessa
            företag bör underlättas.
          </note>
          <note>
            I dag är det för få arbetsgivare som tar steget och anställer
            personer med en funktionsvariation. Dessvärre gäller detta också
            arbetsplatser i offentlig sektor – här måste mer kunna göras.
            Nuvarande insatser, bland annat lönebidrag, bidrar i stället till
            en inlåsningseffekt, då det i dag inte är möjligt att ha mer än
            en arbetsgivare eller att äga och driva ett eget företag.
          </note>
          <note>
            Vi kristdemokrater anser att det krävs en modernisering av regelverket
            för att personer med funktionsvariation också ska få en plats
            på arbetsmarknaden. Därför vill jag, fru talman, yrka bifall till
            Kristdemokraternas reservation 16 under punkt 6 om arbetsmarknaden
            för personer med funk ­ tionsnedsättning.
          </note>
          <note type="speaker">
            Anf. 43 GULAN AVCI (L):
          </note>
          <note>
            Fru talman! Jag vill börja med att yrka bifall till Liberalernas
            reserva ­ tioner 16 och 19 i betänkande AU6.
          </note>
          <note>
            Höstens process kring regeringsbildningen har bidragit till att
            Liberalerna och Centerpartiet har gjort upp med regeringen om
            en rad sakpolitiska frågor i januariöverenskommelsen. Ett flertal
            av de mycket viktiga frågor som återfinns i 73-punktsprogrammet
            kretsar kring hur arbetsmarknadspolitiken ska utformas framöver.
          </note>
          <note>
            Det handlar om reformeringen av Arbetsförmedlingen, om förändring
            ­ ar i arbetsrätten för att skapa en mer dynamisk och flexibel
            arbetsmarknad samt om att öppna upp arbetsmarknaden för fler enkla
            vägar in så att fler arbetstillfällen utan förkunskapskrav ska
            kunna skapas och så att individer som i dag står utanför ska kunna
            få sitt första jobb och stå för sin egen försörjning.
          </note>
          <note>
            Det handlar även om att skapa ett företagsklimat i världsklass.
            Vi är medvetna om växande företags betydelse för att nya livschanser
            ska kunna skapas och för att individer som i dag står utanför
            ska kunna få sitt första jobb och en egen lön.
          </note>
          <note>
            Genom att fler människor kommer i arbete ökar också intäkterna
            till vår gemensamma välfärdskassa.
          </note>
          <note>
            För att allt detta ska kunna uppnås måste otidsenliga lagar avvecklas.
            Regelverken måste förenklas, och det måste bli mycket enklare
            och billig ­ are för företagare att anställa.
          </note>
          <note>
            Fru talman! Eftersom flertalet av de frågor som jag precis har
            nämnt ingår i överenskommelsen och är under behandling vill jag
            hänvisa till våra särskilda yttranden i betänkandet.
          </note>
          <note>
            Men det finns också politiska områden som inte ingår i överenskommelsen,
            och det är dessa som jag vill lägga särskilt fokus på.
          </note>
          <note>
            I debatten om arbetsmarknaden talas det ofta om trygga och otrygga
            anställningar samt om rätten till heltid, till en trygg omställning
            och till en trygg arbetsplats. Men alltför ofta leder dessa resonemang
            till kontraproduktiva politiska förslag, där arbetstagare och
            arbetssökande missgynnas. Alltför ofta leder det till begränsningar
            av människors möjligheter.
          </note>
          <note>
            Jag ska även i detta inlägg tillåta mig att bli lite personlig,
            som jag tidigare har varit i kammardebatter.
          </note>
          <note>
            Min familj kom till Sverige i början av 80-talet. I vårt gamla
            hemland jobbade inte min mamma; hon ansågs ha rollen att vara
            hemma och stå för barnens uppfostran. Men i Sverige gjorde hon
            upp med detta synsätt. Hon var en av få kurdiska kvinnor som tidigt
            tog sig in på den svenska arbetsmarknaden och började arbeta och
            tjäna sina egna pengar. Genom hårt slit och arbete tog hon sig
            in i det svenska samhället, och hon har kommit att bli en väldigt
            viktig förebild för mig i mitt politiska engagemang.
          </note>
          <note>
            I helgen åkte jag förbi den hamburgerrestaurang där hon fick
            sitt första arbete. Det gav henne en chans att få in en fot på
            den svenska arbetsmarknaden. Tack vare jobbet på restaurangen
            – låt oss kalla den McDonalds – kunde hon senare gå vidare till
            ett annat jobb.
          </note>
          <note>
            Jobbet på hamburgerrestaurangen var en visstidsanställning –
            en sådan typ av anställning som vissa partier i denna sal vill
            ta bort. Skulle det ha varit verklighet på 80-talet hade min mammas
            resa sannolikt sett annor ­ lunda ut.
          </note>
          <note>
            Alltför ofta leder diskussionen om trygga anställningar till
            politiska björntjänster. På den restaurang där min mamma fick
            sitt första jobb står i dag ett flertal unga människor och vänder
            på nya hamburgare. Få av dem kommer att utföra samma arbete som
            de gör i dag om fem år, men för dem är hamburgerrestaurangen en
            brygga till nästa arbetsplats.
          </note>
          <note>
            Fru talman! En majoritet av Sveriges arbetslösa omfattas i dag
            inte av arbetslöshetsförsäkringen. Bland Sveriges unga är det
            endast 10 procent av dem som är arbetslösa som får a-kassa. Det
            försämrar tryggheten i omställningen, och det resulterar i att
            många inte vågar byta ett jobb mot ett annat. Det skapar helt
            enkelt inlåsningseffekter och utsatthet.
          </note>
          <note>
            Hur kommer det sig att vi har ett arbetslöshetsförsäkringssystem
            som en stor del av vår befolkning inte använder sig av? Jag tror
            att det beror på två faktorer.
          </note>
          <note>
            Dels tror jag att det är alldeles för många människor som inte
            vet hur arbetslöshetsförsäkringen ser ut – eller att den ens finns
            – och att de är berättigade till den, dels tror jag att systemet
            är alldeles för komplicerat. Människor orkar inte gå igenom den
            byråkrati eller lägga ned det engagemang som krävs för att bli
            försäkrad.
          </note>
          <note>
            Dessa två faktorer gör det nuvarande a-kassesystemet otillgängligt
            och ineffektivt, och det slår mot samhällets svagaste grupper.
            Det slår ofta mot nyanlända personer, som inte behärskar språket,
            och mot unga, som inte kan regelverket. Dessa grupper brukar en
            del politiska partier i den här kammaren vilja engagera sig för
            när de talar om otrygga anställningar.
          </note>
          <note>
            Då är frågan: Hur ska vi lösa detta problem? Jo, genom att göra
            a-kassan obligatorisk.
          </note>
          <note>
            Jag noterar att Moderaterna tycks vara på väg att byta fot i
            denna fråga, med det som Hanif Bali anförde i sitt tidigare inlägg,
            och detta välkomnar jag givetvis. Ju fler partier vi kan bli so
            m kan se problemen med dagens a ‑ kassesystem och ju fler partier
            vi kan vara i denna kammare som inser vikten av att införa ett
            försäkringssystem som är obligatoriskt och som skyddar alla på
            arbetsmarknaden, desto bättre regelverk får vi.
          </note>
          <note>
            Fru talman! Det finns idag 26 a-kassor, som till största delen
            finansieras av skattemedel. Trots det åtnjuts inte försäkringen
            av de människor som i allra störst utsträckning skulle behöva
            den. Detta skapar klyftor, motverkar en trygg omställning och
            är ett felanvändande av våra gemensamma resurser.
          </note>
          <note>
            Inom januariavtalet kommer arbetsmarknaden att liberaliseras
            på ett mycket genomgripande sätt. Arbetsmarknaden kommer att bli
            rörligare, och fler människor kommer att kunna få ett första arbete
            att gå till.
          </note>
          <note>
            Men när anställningstryggheten blir svagare till följd av förändrade
            uppsägningsregler måste också omställningen följa efter. Januariöverenskommelsen
            har många bra förslag för kompetensutveckling och en flexi ­ curitymodell,
            men arbetslöshetsförsäkringen får inte lämnas omodern, obrukad
            och bortslösad.
          </note>
          <note>
            Jag önskar därför att fler politiska partier i riksdagen ställer
            sig bakom Liberalernas förslag om att ge arbetslöshetsutredningen
            ett tilläggsdirektiv om att även utreda förutsättningarna för
            en obligatorisk a-kassa.
          </note>
          <note>
            Fru talman! Det är på få utgiftsområden som de ideologiska skillnaderna
            blir så tydliga som i de frågor som vi har att hantera i det här
            utskottet. Men januariöverenskommelsen har bidragit till att vi
            nu kan tag i en rad viktiga strukturförändringar för svensk arbetsmarknad
            och för den framtida arbetsmarknaden.
          </note>
          <note>
            Sverige behöver en ny arbetsmarknadspolitik. Det finns tusentals
            individer därute som bara väntar på att få visa vad de går för,
            så låt inte oss politiker stå i vägen för dem. Låt oss skapa de
            nödvändiga förändringar som skapar inkludering och gör att människor
            kan få jobb och egenförsörjning.
          </note>
          <note type="speaker">
            Anf. 44 ALI ESBATI (V) replik:
          </note>
          <note>
            Fru talman! Det är bra med replikskiften där man kan bryta åsikter
            mot varandra. Ibland får de också användas till att kolla missförstånd
            i faktauppgifter.
          </note>
          <note>
            Gulan Avci sa att det finns partier som är emot visstidsanställningar.
            Jag vet inte om hon menade Vänsterpartiet. Om hon menade det är
            det förstås fel. Det kanske finns något annat parti som jag inte
            känner till och som inte sitter riksdagen som tycker så, men Vänsterpartiet
            är inte emot visstidsanställningar. Det Vänsterpartiet är emot
            är formen allmän visstidsanställning. Med utgångspunkt i det blir
            det viktigt för mig att försöka förstå om det är rätt uppfattat
            att det som är viktigt för Liberalerna är formen allmän visstidsanställning,
            det vill säga att det man vill komma åt är själva möjligheten
            för arbetsgivarna att behandla arbetstagarna godtyckligt, som
            är det som ligger i formen allmän visstidsanställning. Är det
            detta som är bonusen och featuren som man vill komma åt? I så
            fall, varför det? Vad gott ska komma ur detta?
          </note>
          <note>
            Sedan måste jag ställa en fråga angående arbetslöshetsförsäkringen.
            Vi har ju ganska nyligen i den parlamentariska socialförsäkringsutredningen
            gjort en stor utredning om att införa det som kallas obligatorisk
            a-kassa. Där fanns det en ganska bred enighet om att det inte
            vore så bra. Att göra det obligatoriskt att vara med i a-kassan
            löser över huvud taget inte det som är huvudproblemet här, nämligen
            att många inte kvalificerar sig till att få någon ersättning alls
            från a-kassan.
          </note>
          <note>
            Förstår jag det riktigt att Liberalerna vill göra det lättare
            att kvalificera sig till a-kassan? I så fall är det någonting
            nytt men också väldigt glädjande.
          </note>
          <note type="speaker">
            Anf. 45 GULAN AVCI (L) replik:
          </note>
          <note>
            Fru talman! Tack för repliken, Ali Esbati!
          </note>
          <note>
            När det gäller visstidsanställningar välkomnar jag att Ali Esbati
            nu står här och så tydligt talar om hur viktigt det är med visstidsanställningar,
            för det är en viktig anställningsform som har möjliggjort för
            så många människor som annars skulle stå utanför att få in foten
            på arbetsmarknaden.
          </note>
          <note>
            Vi har ett väldigt stort utanförskap i dag där framför allt gruppen
            utrikes födda inte lyckas ta sig över de barriärer och trösklar
            som finns inbyggda på svensk arbetsmarknad. Genom åren har vi
            hört hur inte bara Vänsterpartiet utan vänsterpartierna gått i
            fackets ledband i stor utsträckning, för vi vet att med visstidsanställningen
            hotas fackets maktposition på svensk arbetsmarknad. Men vad vi
            är ute efter är att skapa fler vägar in, och då är visstidsanställningar
            en otroligt viktig väg in på arbetsmarknaden för många människor
            som i dag annars skulle stå utanför.
          </note>
          <note>
            Det är klart att vi inte vill skapa otrygghet för arbetstagare
            på svensk arbetsmarknad. Därför ska dessa tydliga bryggor finnas
            från en viss anställningsform till en annan. Jag tycker att det
            är bra med Vänsterpartiets tydlighet i var man står i frågan om
            visstidsanställningar, för så har det inte varit i debatten i
            förut.
          </note>
          <note>
            Jag förstår att Ali Esbati tycker att januariavtalet är väldigt
            jobbigt därför att det går väldigt tvärt emot den politik som
            Ali Esbati står för. Men för mig som liberal är det viktigt att
            vi får igenom dessa viktiga strukturförändringar som skapar upplåsningseffekter.
            I avtalet har vi också en punkt som handlar om att reformera arbetsrätten,
            och där blir också visstidsanställningsformen en viktig fråga.
          </note>
          <note type="speaker">
            Anf. 46 ALI ESBATI (V) replik:
          </note>
          <note>
            Fru talman! Det där var både bra och dåligt. Det är dåligt att
            Liberalernas representant här faktiskt inte förstår skillnaden
            mellan visstidsanställning och anställningsformen allmän visstidsanställning.
            Att vara anställd på visstid betyder att man inte är tillsvidareanställd.
            Men det är formen allmän visstidsanställning som vi i Vänsterpartiet
            alltid har velat avskaffa och fortfarande vill avskaffa. Det är
            inte så att visstid innebär att alla måste vara tillsvidareanställda,
            men formen allmän visstidsanställning gör ju att arbetsgivaren
            inte behöver förklara varför man anställer visstid. Det är det
            som diskussionen handlar om, och det är synd att vi inte kommer
            vidare där.
          </note>
          <note>
            Det kanske ändå är bra att den väldigt omfattande okunskapen
            om hur svensk arbetsmarknad fungerar blir tydliggjord i den här
            debatten. Det är ibland ganska frustrerande att diskutera de här
            frågorna när det inte är möjligt att bryta åsikter mot varandra
            utan det föreligger missuppfattningar om hur det faktiskt ligger
            till.
          </note>
          <note>
            Jag vet inte om vi kommer så mycket längre. Vi är alltså, precis
            som förut, tydliga med att vi vill avskaffa allmän visstidsanställning
            som anställningsform, därför att det ger en möjlighet till godtycke
            från arbetsgivarnas sida. Man behöver inte förklara om man har
            behov av säsongsanställning, projektanställning eller en anställning
            som bara går fram till exempelvis valet för att man sedan inte
            har behov av den anställde längre. Då är det bara att säga: Du
            är allmän visstidsanställd, och vi behöver inte förklara varför.
            Det öppnar för godtycke, och det vill vi avskaffa.
          </note>
          <note>
            När det gäller a-kassan fick jag inget svar alls. Jag konstaterar
            att det inte skulle lösa några som helst problem att ha ett obligatorium
            för inträde. Det handlar ju om att göra det lättare att kvalificera
            sig för a-kassa, och där har Liberalerna, vad jag vet, inga som
            helst förslag.
          </note>
          <note type="speaker">
            Anf. 47 GULAN AVCI (L) replik:
          </note>
          <note>
            Fru talman! Jag brukar tycka att Ali Esbati är ganska underhållande,
            framför allt i repliker, men jag betackar mig Ali Esbatis lektion
            här i hur svensk arbetsmarknad fungerar. Jag har ganska bra koll
            på det själv.
          </note>
          <note>
            Det är intressant att i d et andra inlägg et kom den rätta sidan
            av Vänsterpartiets syn på olika anställningsformer fram. Nu blir
            det återigen tydligt att ni inte alls är för visstidsanställningar,
            som faktiskt ger möjlighet för så många människor – unga, utrikesfödda
            och så vidare – att få det där första jobbet. Men jag förstår
            att i Ali Esbatis värld ska det bara finns en väg in till arbetsmarknaden.
            Det är det som är orsaken till att vi har det stora utanförskap
            som delvis Ali Esbatis parti har bidragit till, inte minst under
            förra mandatperioden.
          </note>
          <note>
            Jag förstår att det är svårt att bita i det där sura äpplet när
            Ali Esbati inte längre har någon makt över regeringspolitiken
            eller utformningen av den framtida arbetsmarknadspolitiken. Den
            makten hade ni förra mandatperioden. Men det är väl ganska bra
            att kunna stå här i kammaren och agitera och köra lite vilda-västern-politik
            utan att behöva ta ansvar för de omläggningar som behöver göras
            på arbetsmarknaden så att vi inte får outsiders och insiders utan
            kan minska utanförskapet. Det slår ju så enormt hårt mot så många
            människor som inget annat vill än att få komma in på arbetsmarknaden,
            få ett jobb och känna att de är med och bidrar och framför allt
            känna att de kan stå på egna ben och inte vara beroende av samhället.
            Men detta ser inte Ali Esbati.
          </note>
          <note type="speaker">
            Anf. 48 PATRIK BJÖRCK (S):
          </note>
          <note>
            Fru talman! Det har varit lite diskussioner här tidigare huruvida
            man ska se mörkt eller ljust på svensk arbetsmarknad. Det är naturligtvis
            möjligt att se saker på olika sätt och vis. Jag tycker att ett
            sätt att se på svensk arbetsmarknad är att jämföra med andra arbetsmarknader.
            Om man gör detta vill jag påpeka att oavsett vilka brister som
            finns i Sverige har vi världens bäst fungerande arbetsmarknad.
            Det finns ingen arbetsmarknad som kan uppvisa bättre resultat
            än den svenska. Med detta sagt och konstaterat vill jag dock vara
            tydlig med att vi socialdemokrater ser och vill åtgärda de brister
            som trots allt finns.
          </note>
          <note>
            Om vi jämför hur arbetsmarknaden fungerar i olika länder ser
            vi att Sverige har den högsta sysselsättningsgrad som någonsin
            har uppmätts i Europeiska unionen. Det kan ses som en bra arbetsmarknad
            eller som en problematisk, men i så fall vet jag inte hur läget
            skulle betecknas på andra arbetsmarknader. Om det finns någon
            arbetsmarknad som fungerar bättre någonstans får man ta och lyfta
            upp det exemplet. Det skulle vara intressant att se – detta med
            anledning av de tidigare debatterna.
          </note>
          <note>
            De senaste åren har sysselsättningen ökat bland både kvinnor
            och män. Vi har en andel sysselsatt befolkning som uppgår till
            68,5 procent. Samma positiva utveckling har gällt både äldre och
            utrikes födda.
          </note>
          <note>
            Man säger att vi är sämst av alla länder när det gäller utrikes
            födda. Även om utrikes födda kvinnor är en av de grupper som har
            en svagare ställning på svensk arbetsmarknad har de en starkare
            ställning än vad kvinnor har generellt i Europa. Är detta bra
            eller dåligt? Det är klart att det är synd om den enskilde individen,
            för bakom siffrorna finns individer som har lägre frihetsgrad
            i sitt liv därför att de inte har tillgång till ett arbete och
            en egen inkomst. Detta måste vi åtgärda, men vårt system och vår
            modell med dess brister kan inte beskyllas för att vara sämre.
            Detta är oerhört viktigt att slå fast. Alla borde vara glada över
            det. Moderaterna, till exempel, borde vara jätteglada över att
            vi häromåret fixade deras arbetsmarknadspolitiska mål. Det som
            de hade åtagit sig att ordna fram till 2020 fixade vi 2017, alltså
            med många års god marginal. Denna positiva utveckling på svensk
            arbetsmarknad har vi skapat trots att vi har utsatts för en del
            utmaningar, till exempel en stor migration. Trots detta har vi
            klarat det bättre än många andra länder.
          </note>
          <note>
            Samtidigt som vi har utmaningen att det finns vissa grupper som
            har en sämre ställning på den svenska arbetsmarknaden, även om
            de relativt sett har en stark ställning om man jämför med världen,
            har vi arbetsgivare som har problem. Det finns ett annat bekymmer
            på svensk arbetsmarknad som måste hanteras, och det handlar om
            att få kvalificerad personal att anställa. Om vi ska få ihop de
            två olika bekymren, att det finns personer som har svårt att komma
            in på arbetsmarknaden och att arbetsgivare har svårt att hitta
            kvalificerad personal, är olika former av utbildningsinsatser
            avgörande. Detta har den sittande regeringen satsat på, och det
            tänker vi fortsätta att göra.
          </note>
          <note>
            Vi har det så kallade januariavtalet. Vi socialdemokrater är
            helt övertygade om att avtal ska hållas. Vi gör allt som står
            i vår makt för att uppfylla de åtaganden vi gör när vi sluter
            avtal med andra. Det ingår så att säga i den svenska arbetarrörelsens
            DNA att hålla ingångna avtal. Detta är också en bild av hur bra
            den svenska arbetsmarknaden fungerar.
          </note>
          <note>
            I betänkandet tas bland annat lönebildningsprocessen upp. Svensk
            arbetsmarknad, med den lönebildningsmodell som vi har, har under
            mycket lång tid kunnat leverera reallöneökningar till arbetstagarna
            och löntagarna och samtidigt stabilitet för arbetsgivarna. Detta
            har varit bra – en vinn-vinnsituation – och bidrar till det som
            moderaten Hanif Bali efterlyste och som jag håller med honom om:
            Förutsättningarna är en stark och stabil ekonomi. Det har vår
            svenska modell levererat. Sedan kan man alltid diskutera hönan
            och ägget. Jag brukar retas med mina kamrater i finansutskottet
            och säga: Ni skulle inte haft några pengar om inte vi i arbetsmarknadsutskottet
            hade sett till att folk kommer i arbete. Men det kan vara en diskussion
            runt en kaffekopp på något annat ställe.
          </note>
          <note>
            Det har varit lite diskussioner om historia. Jag tycker att historia
            är jätteviktigt, fru talman. Sedan måste man, även med kunskap
            om historia, kunna se framåt och gå vidare, men det är faktiskt
            lite roligt att veta nu när vi ska diskutera hur framtida regler
            för anställningsskydd ska utformas på svensk arbetsmarknad att
            lagen om anställningsskydd är en gammal liberal baby. Folkpartiet,
            som Liberalerna kallades på den tiden, var en stark företrädare
            och pådrivande kraft för att införa lagen om anställningsskydd
            en gång i tiden. Detta kan vara kul att känna till.
          </note>
          <note>
            Det finns andra roliga kunskaper i historien. När det gäller
            Moderaternas syn på lagen om anställningsskydd sa den moderata
            företrädaren Hanif Bali till exempel: Vi har alltid … Vad de alltid
            har gjort vågar jag inte svara på, utan det enda jag vet är att
            de har bytt åsikt ganska ofta. I denna talarstol för inte särskilt
            länge sedan sa den moderata partiordföranden och statsministern
            Fredrik Reinfeldt i princip att han inte förstod hur ett försämrat
            anställningsskydd skulle kunna minska arbetslösheten. Han motsatte
            sig faktiskt en försämring av lagen om anställningsskydd vid den
            tiden, apropå att de alltid har. Vad Moderaterna har för uppfattning
            i dag får naturligtvis de svara för. Jag vill bara korrigera bilden
            och på det sättet faktiskt ge Martin Ådahl rätt – det kan jag
            bjuda på.
          </note>
          <note>
            Den obligatoriska a-kassan, som har varit uppe till diskussion,
            utreddes under den förra regeringen. Jag har sett en tidigare
            moderat finansminister vid namn Anders Borg debattera denna utredning.
            Han tog den, lite långt från kroppen, mellan tummen och pekfingret,
            dumpade den i papperskorgen och sa: Jag vill inte införa skatt
            på arbete. Det var Anders Borg. Man kan tycka att det var rätt
            eller fel, bra eller dåligt, men det var den moderata finansministerns
            uppfattning i frågan.
          </note>
          <note>
            Sammanfattningen av detta är att vi har en god situation på svensk
            arbetsmarknad. Vi ska nu efterleva de åtaganden som januariavtalet
            innebär. Vi ska naturligtvis se till att vi gör det på ett sätt
            så att vi inte tappar den goda position som Sverige har när det
            gäller både ekonomi och arbetsmarknad.
          </note>
          <note>
            Jag yrkar bifall till utskottets förslag och avslag på samtliga
            motioner.
          </note>
          <note>
            (Applåder)
          </note>
          <note type="speaker">
            Anf. 49 HANIF BALI (M) replik:
          </note>
          <note>
            Fru talman! Var är kämpaglöden, kamrat? Det är en trött socialdemokrati
            som vi hör, en trött socialdemokrati som bara blickar bakåt. Men
            var är framtidsreformerna?
          </note>
          <note>
            Det är lite märkligt att man som moderat ska behöva komma hit
            och förklara för en kamrat att det inte bara handlar om höga sysselsättningssiffror.
            Det handlar också om klyftor, nämligen att klyftan mellan inrikes
            och utrikes födda har ökat. Klyftan mellan inrikes och utrikes
            födda, särskilt asylmigranter, har ökat. Kunskapsklyftan mellan
            asylmigranter och den övriga befolkningen har ökat. Det är resultatet
            inte bara av er politik – även om ni har varit kraftigt delaktiga
            – utan det är resultatet av 20–30 års svensk politik, från höger
            till vänster. Då är det kanske dags att börja tänka nytt och göra
            lite annorlunda. Men ändå står Socialdemokraterna trötta i talarstolen
            och tittar bakåt.
          </note>
          <note>
            Det är faktiskt lite bortom mig hur det kommer sig att partier
            som går till val med sloganen framåt kan liera sig med ett gäng
            som bara blickar bakåt.
          </note>
          <note type="speaker">
            Anf. 50 PATRIK BJÖRCK (S) replik:
          </note>
          <note>
            Fru talman! Huruvida vi är trötta eller inte kan man fundera
            över. Vi socialdemokrater har en sisu, så vi orkar arbeta även
            när arbetet är hårt. Vi har vid ett flertal tillfällen varit tvungna
            att kavla upp ärmarna rejält och arbeta. Och arbetar man kan man
            bli lite svettig och andfådd ibland. Jag vet inte riktigt om Hanif
            Bali har upplevt det, men jag kan åtminstone berätta att det är
            så det går till.
          </note>
          <note>
            När vi återigen har tagit över efter en borgerlig regerings misslyckande
            och pressat ned arbetslösheten, fått upp ekonomin, fått ordning
            på Sverige och sett till att kurvorna går åt rätt håll är det
            klart att det kan se ut som att vi har knäppt upp skjortan lite
            grann och kavlat upp ärmarna. Jag vet inte om jag skulle vilja
            betrakta det som trötthet, utan det är så som arbetande människor
            ser ut. Vi socialdemokrater är arbetande människor, vi representerar
            den arbetande delen av folket och vi är också i politiken redo
            att ta oss an den typen av utmaningar.
          </note>
          <note>
            Fru talman! Hanif Bali har naturligtvis rätt i att det är ett
            bekymmer med växande klyftor. Vi slår också fast i januariavtalet
            att det är en av de saker som vi samarbetspartier tillsammans
            ska åtgärda. Den viktigaste och absolut grundläggande metoden
            för att göra det är att ge de personer som står längre från arbetsmarknaden
            verktyg att ta sig in på arbetsmarknaden. Det gör man i huvudsak
            genom utbildningsinsatser och genom att stärka den enskilda individen.
            Det är då en vinn-vinnsituation, eftersom det också finns en matchningsproblematik
            hos företagen.
          </note>
          <note type="speaker">
            Anf. 51 HANIF BALI (M) replik:
          </note>
          <note>
            Fru talman! Jag håller med om att när det gäller det sätt man
            använder för att kunna minska klyftor, vars orsak är brist på
            humankapital, är utbildning den bästa metod som vi har. Det finns
            inte så många andra metoder. Det handlar för vissa om utbildning
            i traditionell bemärkelse och för vissa om utbildning på arbetsplatser
            i en annan bemärkelse. Men det är därför som logiken inte går
            ihop med januariavtalet. Om man ska investera i utbildning och
            se till att lyfta en grupp människor som behöver det kommer det,
            med tanke på det utanförskap och den fattigdom som vi ser i förorter,
            att kräva generationer av insatser för att kunna utradera de klyftor
            som har skapats på mycket kort tid.
          </note>
          <note>
            Samtidigt gör man tillsammans med Centerpartiet och andra upp
            dealar om att öka invandringen till Sverige – öka belastningen
            och öka klyftorna på grund av att ännu fler människor med svag
            utbildningsbakgrund kommer in i landet. Om det går så snabbt att
            skada och tar så lång tid att bygga upp, förstår jag inte varför
            man ökar trycket ytterligare.
          </note>
          <note>
            Jag håller med Patrik Björck om att detta är viktiga frågor.
            Det är också viktigt att investera i den enskilda människan och
            att skapa utbildningsinsatser och så vidare. Men matematiken går
            inte ihop om man på ett år kan ta emot tusentals, men det tar
            10–20 år att utjämna skillnaderna för dessa tusentals människor
            när man år efter år har konstant påfyllning av människor som behöver
            väldigt stor hjälp under lång tid för att komma in på arbetsmarknaden,
            där fler människor också bidrar till svårigheter för dem som redan
            har kommit hit att komma in.
          </note>
          <note type="speaker">
            Anf. 52 PATRIK BJÖRCK (S) replik:
          </note>
          <note>
            Fru talman! Jag vill också passa på att påminna Hanif Bali om
            att sam ­ arbetspartierna är överens om att vi ska ha en långsiktigt
            hållbar migra ­ tionspolitik. Det finns därför ingenting annat
            att hämta i den debatten.
          </note>
          <note>
            Vi har en betydligt mer positiv syn på hur man kan hantera frågor
            om utanförskap. Vi har kunnat konstatera att vi på bara några
            år har kunnat halvera den tid som det tar för människor att etablera
            sig på den svenska arbetsmarknaden. Jag är helt övertygad om att
            det är en felaktig analys av Hanif Bali att det skulle behöva
            ta generationer att ta sig an dessa problem på ett genuint sätt.
            Jag är helt övertygad om att man möjligen kan tala om mandatperioder.
            Men det är absolut möjligt att hantera denna utmaning. Den kommer
            vi att ta oss an med stor seriositet, och vi kommer tillsammans
            med våra samarbetspartier att se till att vi löser detta. Det
            är framför allt inte för att vi ska kunna stå och skräppa i en
            talarstol om siffror och bevisa att den svenska arbetsmarknaden
            är bra. Det är i och för sig kul. Men det handlar naturligtvis
            om de enskilda individer vars frihetsgrad vi måste öka, ungefär
            som Gulan Avci som ett exempel i talarstolen talade om sin mor
            som ökade sin frihetsgrad genom att komma i arbete. Det är det
            som det handlar om, alltså att enskilda människors frihet ska
            öka genom att de får tillgång till arbete och därmed en egen inkomst
            och så småningom en pension. Vi ser mycket allvarligt på denna
            utmaning, och vi kommer att ta oss an den med stor kraft. Under
            den tiden kommer vi kan ­ ske att se lite svettiga ut, Hanif Bali.
            Men det får Hanif Bali i så fall stå ut med.
          </note>
          <note>
            (Applåder)
          </note>
          <note type="speaker">
            Anf. 53 GULAN AVCI (L) replik:
          </note>
          <note>
            Fru talman! Jag begärde inte replik för att bemöta Patrik Björck.
            Det avvaktar jag med för att se om de tydliga ord som han har
            uttryckt i talarstolen i praktiken realiseras i utskottsarbetet
            men också i de förhandlingar som vi har med regeringen och som
            gäller 73-punktsprogrammet som vi nu ska ta oss an.
          </note>
          <note>
            Jag begärde replik snarare för att bringa klarhet när det gäller
            det missförstånd som uppstod kring de reservationer som jag yrkade
            bifall till i mitt anförande. Liberalerna yrkar givetvis bifall
            till reservationerna 17 och 20.
          </note>
          <note type="speaker">
            Anf. 54 PATRIK BJÖRCK (S) replik:
          </note>
          <note>
            Fru talman! Jag vill bara passa på att garantera att vi socialdemokrater
            står fast vid vårt ord. Vi kommer i god anda att uppfylla det
            avtal som vi har tillsammans med våra samarbetspartier. Det finns
            ingen anledning att misstänka någonting annat på den punkten.
          </note>
          <note type="speaker">
            Anf. 55 ALIREZA AKHONDI (C):
          </note>
          <note>
            Fru talman! I dag vill jag prata om klassklyftor, vilket säkert
            får en del att rynka pannan. Givet den inledningen och mitt partis
            vägval efter den historiskt långdragna regeringsbildningsprocessen
            måste jag kanske börja med att poängtera att jag i och med detta
            inte har tappat min überliberala kompass och över natten börjat
            anamma Karl Marx förhoppningar om en högre samhällsform baserad
            på egendomsgemenskap, även om det säkert finns en och annan som
            vill hävda motsatsen.
          </note>
          <note>
            Historiskt har klassfrågan framför allt handlat om att ställa
            företagare mot arbetstagare, rika mot fattiga och akademiker mot
            arbetare. Men den riktiga klassklyftan i vårt samhälle i dag går
            mellan dem som har ett jobb och dem som saknar ett. Den går mellan
            dem som har arbetskollegor, kompetensutveckling, fikapauser, självständighet,
            frihet, egen lön och möjlighet att förverkliga sina livsdrömmar
            och dem som inte släpps in – de m som inte får chansen utan hamnar
            i ett utanförskap med bidrag, ohälsa och betydligt sämre framtidsutsikter
            för barnen i familjen. Detta är den riktiga klassfrågan i Sverige
            2019.
          </note>
          <note>
            Jag påstår det för att jag själv har befunnit mig på bägge sidor
            av denna barriär. Jag påstår det för att jag vet vad det betyder
            att inte se sina föräldrar gå till jobbet. Jag påstår det för
            att jag vet hur det känns att inte ha råd att följa med på skolresor
            eller ha fyra storlekar för stora fotbollsskor och behöva lägga
            papper i dem för att kunna spela.
          </note>
          <note>
            Fru talman! Låt oss tala om elefanten i rummet. Vi vet från statistiken
            att de som har invandrat till Sverige inte får jobb i lika stor
            utsträckning som de som är födda här. Just därför, och med tanke
            på det stora ansvar som Sverige har tagit för flyktingsituationen
            de senaste åren, måste vi se till att dem vi har välkomnat till
            vårt land också får chansen på arbetsmarknaden – för deras skull,
            för deras barns skull, för din och min skull och framför allt
            för Sveriges skull.
          </note>
          <note>
            Det är viktigt och glädjande att många har fått jobb de senaste
            åren, i synnerhet bland dem som står långt ifrån arbetsmarknaden,
            även om det till stor del beror på högkonjunktur och har skett
            med stor hjälp av kraftiga subventioner och andra arbetsmarknadspolitiska
            insatser. Bakom dessa siffror finns entreprenörer som har utvecklat
            sina företag och anställt fler. Det är nya svenskar som har kämpat
            hårt för att etablera sig i sitt nya land och politiker av alla
            kulörer som på kommunal, regional och nationell nivå har fattat
            kloka beslut.
          </note>
          <note>
            Men vi ser också att klassklyftan inte sluts i tillräckligt snabb
            takt och att den riskerar att utvidgas igen när lågkonjunkturen
            kommer. Det behövs nu kraftfulla, strukturella reformer som tar
            vara på människors positiva drivkrafter innan lågkonjunkturen
            är ett faktum.
          </note>
          <note>
            Fru talman! Vem kunde ana att reformer som var omöjliga till
            och med under åtta års alliansstyre nu är ledstjärnan för den
            politiska dagordningen? Tack vare Centerpartiet och Liberalerna
            genomför regeringen Löfven nu liberala reformer som ger en mer
            flexibel arbetsmarknad, stärkt näringsliv och vassare jobbmatchning.
            Det handlar bland annat om att sänka de små och medelstora företagens
            riskpremie genom minskade arbetsgivaravgifter och en uppluckrad
            arbetsrättslagstiftning som tar fasta på bättre omställningsmöjlighet
            för individen, mot en större frihet för arbetsgivare att organisera
            sin verksamhet mer effektivt.
          </note>
          <note>
            Fru talman! Centerpartiet kommer att vara en nagel i ögat på
            reger ­ ingen Löfven. De liberala reformer som stipuleras i januariavtalet
            ska genomföras. Men vi stannar inte där, utan Centerpartiet i
            riksdagen kommer att arbeta för ännu fler liberala reformer på
            arbetsmarknadsområdet. Det handlar bland annat om ytterligare
            sänkta kostnader för våra jobbskapare, det vill säga de små och
            medelstora företagen. Det handlar om att minska regelkrånglet,
            och det handlar om att få bättre förutsättningar för arbetskraftsinvandring
            så att företagen kan fortsätta att vara konkurrenskraftiga även
            framöver.
          </note>
          <note>
            Fru talman! Det är med liberal politik som Sverige utvecklas,
            och det är med liberala reformer som vi kan bekämpa klassklyftor
            och tillvarata den kompetens som har strömmat in till Sverige
            de senaste åren – kompetens som måste synliggöras och tillvaratas.
            Jag och Centerpartiet vägrar låta människor som kommit till Sverige
            definieras av sitt flyktingskap. De är yrkeskvinnor och yrkesmän
            – lärare, sjuksköterskor och bagare. De är lastbilsmekaniker,
            bönder och läkare. Vi vägrar låta yrkesmänniskor ham ­ na i ett
            utanförskap. Klassklyftan måste brytas. Det är Centerpartiets
            uppdrag i svensk politik.
          </note>
          <note type="speaker">
            Anf. 56 HANIF BALI (M) replik:
          </note>
          <note>
            Fru talman! Jag vill tacka Alireza för den berättelse han delade
            med sig av. Jag tror att inte bara jag personligen utan även många
            andra känner igen sig i stor utsträckning. Det är också en berättelse
            som förstärks och fördjupas för varje dag, för allt fler.
          </note>
          <note>
            Detta utanförskap, som vi nu ser går i generationer, är tragiskt.
            Vi har på vissa orter i Sverige fått en utveckling som vi inte
            hade tidigare. Tidigare var den andra generationen alltid utlovad
            en bättre framtid än föräldrarna. På många orter i Sverige är
            det inte så längre, och det är nytt. Den utvecklingen vill jag
            inte stå här och peka ut enskilda partier för; det är en utveckling
            som många partier har ett gemensamt ansvar för. Däremot har vi
            alla en skyldighet att dra slutsatser, och en slutsats är att
            det spelar roll hur många som kommer hit.
          </note>
          <note>
            Den andra faktorn är följande: Om man bestämmer sig för reformer
            som man vet inte är populära i breda väljargrupper och genomför
            dem med hänvisning till invandrare och invandringen riskerar det
            att skapa en grogrund för populistiska strömningar. Om man bryter
            sönder arbetsrätten inte för att det är rätt eller för att man
            vill öka tillväxten utan med hänvisning till att vi har tagit
            emot invandrare riskerar det att skapa splittring mellan människor
            och invandrare. Inser inte Alireza den konflikten?
          </note>
          <note type="speaker">
            Anf. 57 ALIREZA AKHONDI (C) replik:
          </note>
          <note>
            Fru talman! Tack för repliken, Hanif! Det är faktiskt mitt första
            replikskifte här i riksdagen, så det känns lite spännande.
          </note>
          <note>
            Tack också för att du ser att vi har ett gemensamt ansvar för
            att det finns klyftor i Sverige. De finns där; jag medger det.
            Jag är själv uppvuxen i Tensta, och många av mina kompisar som
            jag växte upp med gick det faktiskt rätt illa för. De fick inte
            möjlighet att komma ut på arbetsmarknaden. De hade inte de förebilder
            som behövs för att man ska kunna förstå att det finns alternativa
            vägar framåt.
          </note>
          <note>
            Jag delar dock inte din bild att invandringens storlek, alltså
            volymer, per definition är avgörande, Hanif. Jag vill i stället
            hävda att invandrare som kommer hit inte skiljer sig från dig
            och mig. Folk vill jobba och göra rätt för sig, men vi har system
            som på något sätt leder människor in i stigmatisering och utanförskap.
            Det viktiga för mig och Centerpartiet är att förändra systemen
            och se till att de hjälper människan snarare än tvärtom. Där skiljer
            vi oss åt lite grann, uppfattar jag det som: Jag ser inte invandringen
            som ett problem utan som en möjlighet.
          </note>
          <note>
            Givet det kompetensförsörjningsproblem vi har i flera sektorer
            under de närmaste åren måste vi inte bara jobba med de matchningsproblem
            som finns utan också säkerställa att vi öppnar för mer arbetskraftsinvandring
            i sektorer som behöver kompetens.
          </note>
          <note type="speaker">
            Anf. 58 HANIF BALI (M) replik:
          </note>
          <note>
            Fru talman! Jag tror att det är bortom endast åsikter om invandringens
            volym spelar roll eller inte. Det är nog en slutsats som alla
            landade i efter 2015. Jag vet att er samarbetspartner Socialdemokraterna
            definitivt gjorde det , Alireza Akhondi .
          </note>
          <note>
            Det är därför jag tycker att den allians som finns mellan Centern,
            Liberalerna och Socialdemokraterna är lite olustig med tanke på
            hur aggressiv retoriken är när man nu ska införa stora impopulära
            reformer med hänvisning till just invandringen. Socialdemokraterna
            ser inte faran i detta, och även Centerpartiet är ganska fartblint
            och inser inte att sådana reformer inte hjälper målgruppen i fråga.
            Det är klart att förändringen av lagen om anställningsskydd höjer
            tillväxten, men den minskar inte arbetslöshe ­ ten bland invandrare
            om denna beror på att de har för låg kompetens.
          </note>
          <note>
            Svenskt Näringsliv erkänner det. Jag, som är en starkt troende
            marknadsliberal, erkänner det. Ändå låtsas Centerpartiet att de
            här reformerna är det som kommer att hjälpa. Men det gör de inte.
            De riskerar snarare att skapa ännu större klyftor.
          </note>
          <note>
            Kom ihåg att skillnaderna mellan inrikes och utrikes födda i
            Sverige är större än skillnaderna mellan den vita och den afroamerikanska
            befolkningen i USA i arbetslöshet och i sysselsättning! Jag säger
            bara att vi ska vara lite glada över att vi har ett välfärdssystem
            i Sverige, för i och med det har inte de här klyftorna haft så
            stor påverkan som de hade kunnat ha om vi hade haft en situation
            som i exempelvis USA.
          </note>
          <note>
            Därför behöver man gå lite varsamt framåt och inte göra det på
            ett så aggressivt sätt som Centerpartiet gör tillsammans med Socialdemokraterna.
            Samtidigt använder man en retorik som skapar ännu fler motsättningar
            mellan dem som är etablerade på arbetsmarknaden, arbetstagare,
            och invandrare. Jag tror att det är en farlig väg att gå.
          </note>
          <note type="speaker">
            Anf. 59 ALIREZA AKHONDI (C) replik:
          </note>
          <note>
            Fru talman! Jag blir rätt konfunderad av att höra Hanif Bali
            argumentera kring de reformer som vilar på en liberal grund och
            som vi i mångt och mycket har haft en samsyn kring .
          </note>
          <note>
            På vilket sätt känner du att vi forcerar när vi öppnar upp arbetsmarknaden
            för att fler ska kunna komma in? På vilket sätt är det farligt
            att vi minskar företagens riskpremie när det gäller att anställa?
            På vilket sätt menar du att Arbetsförmedlingen har fungerat optimalt
            och att den förändring som vi gör är skadlig och impopulär?
          </note>
          <note>
            Jag får inte riktigt ihop det, för jag har hela tiden uppfattat
            dig som en marknadsliberal, som ser de här samhällsstrukturutmaningarna.
            Nu när jag hör dig argumentera undrar jag därför: Vad är Moderaternas
            alternativ till dessa förändringar, som vi i Centerpartiet tror
            är de rätta framöver?
          </note>
          <note type="speaker">
            Anf. 60 SERKAN KÖSE (S):
          </note>
          <note>
            Fru talman! I helgen hade vi socialdemokrater partikongress,
            och ett av de teman vi hade på kongressen var utbildning med särskilt
            fokus på kunskap för framtiden. Många av de motioner som behandlas
            i betänkandet berör just detta område. Därför vill jag i mitt
            anförande fokusera på det som rör framtidens arbetsmarknad, kompetensutveckling
            och livslångt lärande.
          </note>
          <note>
            Fru talman! Sverige är ett av världens mest fria, jämlika, innovativa
            och konkurrenskraftiga länder. Vår framgång har byggts av en arbetarrörelse
            som förstår vikten av kunskap och bildning och som välkomnar förändring.
          </note>
          <note>
            Vi socialdemokrater har sett utbildning som den viktigaste frågan
            för den enskilda medborgaren. Vår strävan har alltid varit att
            göra det möjligt för var och en att få en bra start i livet. Man
            ska kunna utvecklas som människa och hitta nya vägar när jobben
            förändras, så att alla kan vara med och bygga vårt samhälle.
          </note>
          <note>
            Fru talman! I en tid av stora förändringar krävs mer kunskap.
            När digitalisering och automatisering skapar nya möjligheter förändras
            jobben i snabb takt. Då krävs ökad kompetens för alla för att
            kunna utvecklas och ta nya kliv i arbetslivet.
          </note>
          <note>
            När kraven på välfärden ökar i hela landet behövs nya färdigheter
            för att ta till vara ny teknik och utveckla mer effektiva arbetssätt.
            När den globala konkurrensen hårdnar ska Sverige kliva fram för
            att fortsätta att konkurrera med kunskap och innovation. Svensk
            arbetsmarknad ska konkurrera med kunskap, utveckling och innovationer
            – inte med låglönejobb.
          </note>
          <note>
            Fru talman! Vi är många som kommer ihåg den moderatledda reger
            ­ ingens tid, när många dörrar för vuxnas lärande stängdes. Vi
            kommer ihåg de 15 000 utbildningsplatser som försvann från komvux.
            Möjligheten att läsa upp sin behörighet och betyg försämrades
            dramatiskt. Det blev svårt för många att utbilda sig på grund
            av neddragningar och platsbrist. Därför har vi socialdemokrater
            genom alla tider kämpat för att den styrka och de möjligheter
            som följer av utbildning ska komma alla till del.
          </note>
          <note>
            Det är en politisk kamp som har förts mot den politiska högern,
            som tvärtom har velat göra bildning till ett privilegium för ett
            fåtal. Det är i grunden en kamp som handlar om klyftorna i vårt
            samhälle, där vi socialdemokrater tar strid för att bekämpa dem
            när andra vill låta dem bestå eller till och med låta dem växa.
          </note>
          <note>
            Fru talman! Det måste finnas bra möjligheter för dem som av någon
            anledning inte har klarat av grundskola och gymnasium att få denna
            utbildning senare i livet. Det måste också finnas möjligheter
            för dem vars utbildning har blivit inaktuell att få aktuella kunskaper.
            Utbildningen ska vara tillgänglig för alla under hela livet.
          </note>
          <note>
            Därför är jag glad över att regeringen bland annat har höjt och
            förbättrat studiemedlen så att fler vuxna ges möjlighet att studera.
            Man har också infört en rätt för alla att läsa på komvux och ett
            nytt studiestartsstöd. Man genomför även ett genomgripande kunskapslyft
            med 93 000 nya utbildningsplatser och högre kvalitet inom olika
            former av utbildning fram till 2021.
          </note>
          <note>
            Fru talman! Bristen på arbetskraft är i dag oerhört stor inom
            offentlig sektor, men även inom tjänstesektorn. Enligt fackförbundet
            Kommunal behöver kommuner och landsting rekrytera närmare 13 000
            undersköterskor och vårdbiträden och runt 2 000 barnskötare per
            år fram till 2023.
          </note>
          <note>
            När jag träffar företrädare för näringslivet inom it, besöksnäringen
            eller servicebranschen hör jag att de har något gemensamt: Tillgång
            till rätt kompetens är avgörande för deras möjligheter att skapa
            framgångsrika företag och nya jobb. Därför är god matchning en
            förutsättning för en stark produktivitetsutveckling i ekonomin.
          </note>
          <note>
            Fru talman! För att motverka polarisering och få en dynamisk
            arbetsmarknad med bättre matchning och fortsatt hög sysselsättning
            är regeringens satsning på nya utbildningsplatser inom yrkesinriktad
            vuxenutbildning ett steg i rätt riktning. Regeringens satsning
            innebär att fler människor kan skaffa sig en gymnasial yrkesutbildning,
            komplettera sin gymnasieutbildning eller omskola sig till ett
            nytt yrke. Dessutom kommer Yrkeshögskolan att byggas ut med 44
            000 utbildningsplatser till 2022.
          </note>
          <note>
            I januariavtalet, som har nämnts flera gånger, framhålls att
            möjligheterna till omställning ska förstärkas och att arbetsgivarnas
            behov av arbetskraft med rätt utbildning bättre ska tillgodoses.
          </note>
          <note>
            Fru talman! Vår förmåga att svara upp mot framtidens behov av
            kontinuerlig kompetensutveckling under hela arbetslivet är avgörande
            för Sveriges konkurrenskraft, välstånd och sammanhållning. Därför
            måste vi fortsätta skapa förutsättningar för nya idéer att växa
            och nya arbetstillfällen att skapas. Samtidigt måste vi skapa
            förutsättningar för livslångt lärande. Människor behöver möjligheter
            till omskolning – ofta mer än en gång – för att ta de jobb som
            finns på en arbetsmarknad i ständig utveckling.
          </note>
          <note>
            Avslutningsvis, fru talman: Utan investeringar i utbildning sätts
            vår produktivitet och vår förmåga till innovationer på spel. Vår
            styrka riskerar att försämras i den internationella konkurrens
            som blir allt hårdare. Människor riskerar att fastna i jobb som
            inte erbjuder vare sig utveckling eller trygghet. Utan gemensamma
            satsningar på utbildning får vi ökad ojämlikhet och en allt starkare
            polarisering. En sådan utveckling ger bränsle åt populism och
            sätter tilltron till det demokratiska samhället på spel.
          </note>
          <note>
            Därför är kunskap trygghet. Kunskap är styrka. Kunskap är makt
            – makt att ta plats och kunna förändra samhället, men också makt
            över ens eget liv.
          </note>
          <note>
            Med det, fru talman, vill jag yrka bifall till utskottets förslag
            och avslag på samtliga motionsyrkanden.
          </note>
          <note>
            (Applåder)
          </note>
          <note type="speaker">
            Anf. 61 MARIANNE PETTERSSON (S):
          </note>
          <note>
            Fru talman! När vi i dag behandlar arbetsmarknadsutskottets betänkande
            AU6 vill jag prata om funktionshindersfrågorna.
          </note>
          <note>
            Personer med funktionsvariationer ska kunna vara fullt delaktiga
            i alla delar av det politiska, sociala, ekonomiska och kulturella
            livet. Alla som kan jobba ska jobba – det är en av hörnstenarna
            i den svenska modellen. Men för den här gruppen av människor räcker
            det ofta inte att man vill och kan, detta trots att man behövs
            på arbetsmarknaden och att en väsentlig del av varje människas
            liv är att ha en förankring på arbetsmarknaden.
          </note>
          <note>
            Enligt SCB:s statistik är sysselsättningsgraden bland personer
            med funktionsvariationer som medför nedsatt arbetsförmåga 56 procent.
            Samtidigt uppgav sex av tio personer med nedsatt arbetsförmåga
            som inte var sysselsatta att de både ville och hade kunnat arbeta
            om de fått rätt stödinsatser.
          </note>
          <note>
            Arbetsmarknadspolitiken behöver ha ett starkare fokus på att
            dessa personer blir delaktiga i arbetslivet. Människors kompetens
            och erfarenhe ­ ter behövs och ska tas till vara, oavsett om personen
            har funktionsvaria ­ tioner eller inte. Det skapar förutsättningar
            för självständighet och själv ­ bestämmande.
          </note>
          <note>
            Vi behöver ändra vårt sätt att se på den här gruppen av människor.
            I dag har vi väldigt mycket fokus på vad människor inte kan. Om
            vi i stället började titta på vad människor kan tror jag att det
            skulle bli mycket enklare för dessa personer att ta plats på arbetsmarknaden.
          </note>
          <note>
            Jag ska ge ett exempel. Jag känner en kille, lite över 20 år.
            Han har en grav synnedsättning, nedsatt hörsel och aspberger.
            Detta är en fantastisk kille. Han är en duktig musiker – hans
            stora intresse är musik. Han är ute och uppträder på en mängd
            olika ställen, vikarierar som kantor och har också uppträtt utomlands.
            Detta är möjligt tack vare hans fantastiska föräldrar och andra
            som sett hans kompetens och kunnat stötta och pusha honom så att
            han fått dessa möjligheter. Nu är det inte alla som har hans talang,
            men andra människor i denna grupp har andra förmågor som bör tas
            till vara.
          </note>
          <note>
            Fru talman! Det händer en del positivt i den här frågan. Arbetsförmed
            ­ lingens årsredovisning visar att övergången till arbete och
            studier har ökat för den här gruppen. Men för att denna positiva
            utveckling ska fortsätta för gruppen som har en mer utsatt ställning
            på arbetsmarknaden behövs stöd för anpassning av arbetsplatsen
            och ekonomiskt stöd till arbetsgivaren. Här har regeringen under
            förra mandatperioden genomfört en rad satsning ­ ar för att stärka
            gruppens möjligheter på arbetsmarknaden. Man har höjt taket för
            lönebidrag. I år höjs det till 19 100 kronor och nästa år till
            20 000 kronor. Man har också höjt ersättningen till Samhall, i
            år till 870 miljoner och nästa år till drygt 1 miljard. Insatserna
            till personer som står långt från arbetsmarknaden och personer
            med funktionsvariationer fortsätter. I år satsas 1 883 miljoner.
          </note>
          <note>
            Trots detta finns det en del problem på området som behöver lyftas.
            Ett är arbetsgivarnas brist på kunskap om vilka stöd man kan få.
            Ibland handlar det också om fördomar.
          </note>
          <note>
            Ett annat problem är att om du vill byta jobb och flytta är stödet
            du fått kopplat till din kommun eller region. Du kan inte söka
            nytt stöd förrän du är folkbokförd på din nya adress. Det kan
            innebära att du blir utan stöd i ett halvår. Det kan också medföra
            att du inte kan jobba.
          </note>
          <note>
            En annan sak som inte är anpassad efter dagens arbetsmarknad
            är arbetsresor. Du får resa mellan hemmet och arbetsplatsen, men
            om du har ett jobb som innebär att du har ditt kontor på en plats
            men också arbetar på olika andra platser – till exempel om du
            är skolinformatör – kan du inte använda dig av arbetsresor för
            att åka till dessa platser. Detta är bara några exempel. Det finns
            alltså en del som behöver göras, både för dem som har jobb och
            för dem som inte har jobb.
          </note>
          <note>
            Fru talman! En sak som oroar mig när vi pratar om den här gruppen
            är de stora nedskärningar som sker på Arbetsförmedlingen. Många
            i den här gruppen behöver mycket stöd för att komma ut på arbetsmarknaden,
            och här har Arbetsförmedlingen stor kompetens. Det kan vara svårt
            för många att använda digitala tjänster, och man kan också ha
            svårt att resa långa sträckor. Det kan handla om diskussioner
            för att få arbetsgivare att anställa, förhandlingar med arbetsgivare
            om lönebidrag, diskussioner om anpassning av arbetsplatsen, arbetsredskap
            med mera. Jag är rädd att det är den här gruppen som får betala
            priset för Arbetsförmedlingens neddragningar.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 11 Integration
          </note>
          <note>
            Arbetsmarknadsutskottets betänkande 2018/19:AU7
          </note>
          <note>
            Integration
          </note>
          <note>
            föredrogs.
          </note>
          <note type="speaker">
            Anf. 62 ERIK BENGTZBOE (M):
          </note>
          <note>
            Fru talman! Låt mig inleda med att konstatera att Moderaterna
            själv ­ fallet står bakom samtliga sina reservationer. För att
            vinna tid och under ­ lätta processen för alla nöjer jag mig dock
            med att yrka bifall till reserva ­ tion 7 i betänkandet.
          </note>
          <note>
            Fru talman! Låt mig inledningsvis vara tydlig: Integrationen
            är en av vår tids stora samhällsutmaningar. Att vi lyckas bättre
            de närmaste decennierna med att se till att människor kommer in
            på arbetsmarknaden, blir en del av det svenska samhället och får
            en egen inkomst att försörja sig på kommer att vara avgörande
            för att säkerställa sammanhållningen i vårt samhälle. Att återigen
            begå de misstag som vi har begått historiskt, med relativt stora
            invandrargrupper som kommer till Sverige och en situation där
            det har varit relativt enkelt att komma hit men relativt svårt
            att ta sig in på arbetsmarknaden, kan inte få vara ett alternativ.
            I spåren av detta riskerar vi sociala problem, utanförskap och
            motsättningar.
          </note>
          <note>
            Fru talman! Sverige tuffar på, men inte riktigt alla får följa
            med på tåget. Samtidigt som det i dag är svenska arbetsgivares
            absolut största problem att hitta personal biter sig arbetslösheten
            fast på höga nivåer för vissa grupper. Jobbklyftan mellan inrikes
            födda och utrikes födda är i Sverige oroväckande stor. Tyvärr
            har den också vuxit de senaste åren, trots högkonjunktur. Det
            är i dag fyra gånger vanligare att man som utrikes född är arbetslös
            i Sverige jämfört med om man är inrikes född. Det är en faktor
            som är större än i de flesta jämförbara länder i vår omgivning.
          </note>
          <note>
            Problemen är stora, men här finns också en enorm potential för
            Sverige. Lyckas vi halvera jobbklyftan skulle det innebära att
            bnp skulle öka med över 40 miljarder kronor. Det är en enorm förändring
            och såklart en enorm tillgång som finns möjlig där. Om utländska
            kvinnor skulle jobba i lika stor utsträckning som svenska kvinnor
            gör i dag skulle bnp öka med hisnande 93 miljarder kronor, enligt
            riksdagens utredningstjänst. Det är välfärdens finansiering, mina
            vänner!
          </note>
          <note>
            Fru talman! De män och kvinnor som i dag fastnar i ett utanförskap
            är inte bara män och kvinnor – många av dem är också föräldrar.
            Vi har ett ansvar inom politiken att se till att den långa och
            mödosamma resa som det innebär för många att ta sig närmare arbetsmarknaden
            och till sist ta sig in på den är möjlig att göra, detta av den
            enkla anledningen att vi inte kan tolerera att utanförskapet går
            i arv till nästa generation. Kort och gott: Ska vi stärka sammanhållningen
            i Sverige och se till att fler unga människor kan uppleva framtidstro
            i sitt nya hemland behöver fler barn se sina föräldrar gå till
            jobbet.
          </note>
          <note>
            Fru talman! Ska vi lyckas med det här har vi ett antal reformer
            som behöver komma på plats. Man behöver lägga mer fokus på att
            snabbt lära sig svenska när man kommer till Sverige, och man behöver
            snabbare få tillträde till arbetsmarknaden. Det tar i dag över
            åtta år innan 50 procent av de nyanlända är integrerade på arbetsmarknaden.
            Men även efter de åtta åren finns det fortfarande ett stort behov
            av bidrag för att få ekonomin att gå ihop. Efter nio år är bara
            60 procent av inkomsten från egen lön. Resten kommer fortsatt
            från bidrag.
          </note>
          <note>
            Vi ser nu hur nyanlända under de senaste åren allt snabbare har
            tagit sig in på arbetsmarknaden, vilket är oerhört glädjande.
            Samtidigt som vi ser det vittnar alla seriösa experter om att
            inga större reformer i politiken egentligen har skett för att
            möjliggöra det, utan det handlar uteslutande om en stark högkonjunktur
            som driver på och ser till att de som står längst från arbetsmarknaden
            får lättare att komma in. Det är med andra ord fortsatt viktigt
            att se till att reformer kommer på plats för att säkerställa att
            den grupp som står längst ifrån och har svårast att komma in på
            arbetsmarknaden och som sedan har det osäkrast på arbetsma rknaden
            i dag får chansen att behålla jobbet även när vi kliver in i en
            lågkonjunktur.
          </note>
          <note>
            Det är alltid de som har svagast anknytning till arbetsmarknaden
            som får det svårast när lågkonjunkturen slår till. Om reformer
            inte har genomförts då för att faktiskt öka flexibiliteten på
            svensk arbetsmarknad och stärka integrationen kommer det att leda
            till konsekvenser.
          </note>
          <note>
            Fru talman! Sverige behöver göra ett val. Vi behöver bestämma
            oss en gång för alla om vi främst vill arbeta med integration
            genom passiviseran ­ de bidrag där människor garanteras en lägstanivå
            men helt ärligt inte garanteras integration i samhället eller
            om vi i stället vill göra valet att var och en faktiskt ska ha
            rätt att vara med och bidra och känna sig behövd. Det kommer att
            ställa avsevärt mycket högre krav på oss och på politiken. Det
            är svårare , och det är ingenting som löser sig med några enkla
            quickfixar. Det handlar om att göra det lönsammare att arbeta.
            Det handlar om att sänka skatten på låga inkomster så att människor
            faktiskt kan tjäna pengar på att ta det där första jobbet och
            komma in på arbetsmarknaden. Vi behöver göra det möjligt att trappa
            ned försörjningsstödet så att det blir ekonomiskt hållbart för
            den som i dag lever på bidrag att faktiskt ta ett jobb och tjäna
            egna pengar.
          </note>
          <note>
            Vi behöver få större fokus på språket i etableringen. Vi behöver
            tidiga insatser , och vi behöver ställa högre krav på svenskinlärning
            för permanenta uppehållstillstånd och till sist medborgarskap
            i Sverige. Så uppvärderar vi svenska språket och medborgarskapet,
            och så ser vi till att skapa drivkrafter för integration för alla
            parter.
          </note>
          <note>
            Fru talman! Vi behöver också en bidragsreform i Sverige. Vi behöver
            faktiskt ställa krav på den som får bidrag att man gör sig anställbar
            och tar sig närmare arbetsmarknaden. Det måste bli möjligt att
            ställa krav på utbildningsinsatser från den som lever på försörjningsstöd,
            och det kan inte få vara så att det är mer lönsamt att stapla
            bidrag på varandra än att faktiskt arbeta. Här behövs faktiska
            förändringar.
          </note>
          <note>
            Riksdagen har redan tidigare fattat beslut om skärpningar i kraven
            för ersättningar. Det är hög tid att regeringen faktiskt följer
            de besluten och agerar därefter.
          </note>
          <note>
            Tyvärr har regeringen under de senaste fyra åren valt att göra
            precis tvärtom kontra de beskrivningar som nyss målades upp. Orden
            har varit stora men insatserna har varit desto färre. Tur då,
            fru talman, att många kommuner har valt att gå före och visat
            att det finns möjlighet i Sverige i dag att bedriva en aktiv integrationspolitik
            som faktiskt fungerar och som för människor närmare arbetsmarknaden.
            De kommuner som har gått före måste få möjlighet att göra det
            fullt ut. Vi anser därför att de kommuner som vill överta etableringsuppdraget
            för nyanlända också måste få den möjligheten.
          </note>
          <note>
            Det blir ännu viktigare, fru talman, mot bakgrund av de förändringar
            som vi nu ser att regeringen hetsar igenom när det gäller Arbetsförmed
            ­ lingen. Missförstå mig rätt: Reformeringen av Arbetsförmedlingen
            är bra. Det vittnar till och med Arbetsförmedlingens egen personal
            om. Men det sätt som man nu gör neddragningar på där man drar
            undan befintlig organisation utan att ha ett nytt system på plats
            innebär att bördan och arbetsinsatsen i stället kommer att landa
            där de alltid landar när Sveriges riksdag och regering fattar
            ogenomtänkta beslut, nämligen i knät på våra kommuner.
          </note>
          <note>
            Detta riskerar att slå hårt mot etableringen och mot den kommunala
            ekonomin. Det handlar inte bara om att göra rätt saker utan också
            om att göra på rätt sätt. De kommuner som vill ta över etableringsuppdraget
            måste få den möjligheten, och då behöver de också få de ekonomiska
            resurser som behövs.
          </note>
          <note>
            (Applåder)
          </note>
          <note type="speaker">
            Anf. 63 HENRIK VINGE (SD):
          </note>
          <note>
            Fru talman! Jag skulle vilja inleda med att ställa mig bakom
            samtliga reservationer från Sverigedemokraterna, men för tids
            vinnande yrkar jag bifall endast till reservation nr 3.
          </note>
          <note>
            Fru talman! Vi befinner oss i en tid när våldet breder ut sig
            i vårt samhälle. Det grova hänsynslösa våldet ökar, och numera
            höjer man knappt på ögonbrynen när man läser om skottlossningar
            och mord som sker på öppen gata. Faktum är att vi i Stockholm,
            Göteborg och Malmö har lika mycket skottlossningar som i maffians
            Neapel. När det gäller handgranatsattacker – smaka på det ordet
            – ligger Sverige på samma nivå som knarkkrigets Mexiko. Det är
            en fruktansvärd utveckling som vi har sett under de senaste åren.
          </note>
          <note>
            Utanförskapsområdena som man brukar prata om – det som i Danmark
            kallas för getton – har vuxit under de senaste åren. Om man skulle
            slå ihop alla utanförskapsområden i Sverige skulle det blir Sveriges
            näst största stad. I Danmark skulle man säga att det i Sverige
            finns ett getto som är större än Göteborg.
          </note>
          <note>
            Fru talman! Resursbristen inom välfärden innebär att det är för
            få medarbetare inom sjukvården och den kommunala omsorgen. De
            brukare som behöver sjukvård och kommunal omsorg får inte alltid
            tillgång till den vården när de behöver den, och de som jobbar
            där behöver slita därför att de har alldeles för få kollegor.
            Vi ser hur en stor andel av Sveriges pensionärer har det sämre
            än på mycket länge. Samtidigt ser vi hur man tar resurser från
            de här områdena – från välfärden och från pensionerna och andra
            delar av det offentliga – och använder dem till ökad invandring,
            integrationsprojekt, bidrag och omsorg. Ibland går de till och
            med till vuxna män som kommer hit och ljuger om att de är barn.
          </note>
          <note>
            Vi ser hur hedersvåldet breder ut sig i Sverige. Vi får alltmer
            av det. Det är alltid svårt med siffror på det här området eftersom
            det finns en stor osäkerhet, men enligt vissa är det runt 100
            000 minderåriga i Sverige som själva upplever att de kanske inte
            kommer att få välja vem de ska gifta sig med utan kommer att bli
            bortgifta. Enligt Socialstyrelsen finns det runt 40 000 kvinnor
            i Sverige som har blivit omskurna.
          </note>
          <note>
            Fru talman! Det här är bara några ögonblicksbilder av den katastrofala
            utveckling som vi har sett i Sverige de senaste åren. Det ska
            vi ha i bakhuvudet när vi nu samlas här i riksdagen för att diskutera
            integration och närmare bestämt det här betänkandet, som jag visar
            upp för kammarens ledamöter. Det innehåller ett antal integrationspolitiska
            förslag som riksdagen ska ta ställning till.
          </note>
          <note>
            Fru talman! Det finns ingenting i betänkandet som kommer att
            vända utvecklingen på någon av de punkter som jag precis har nämnt.
            Det är tyvärr på det sättet. Man kan inte läka såren efter en
            oansvarig invandringspolitik med omfattande integrationspolitik.
            Det går inte. Det har inte fungerat någonstans i något land i
            hela världen. Det kommer inte att fungera i Sverige heller.
          </note>
          <note>
            Det är en lärdom som allt fler internationella politiker drar.
            Man förstår att det är på det sättet. Tyvärr gör man ofta det
            eftersom man ser på Sverige som det avskräckande exemplet. Man
            ser att vi har försökt med det och att det inte går. Det är ett
            problem för oss.
          </note>
          <note>
            I till exempel Danmark tittar man med förskräckelse på Sverige
            när man ser att det grova våldet breder ut sig, att organiserad
            brottslighet blir allt vanligare och att skjutningar numera sker
            på öppen gata i ganska stor utsträckning i Sverige. Man ser på
            det med förskräckelse, eftersom man inte har de problemen i samma
            utsträckning i Danmark.
          </note>
          <note>
            Varför har man inte samma problem med grovt våld i Danmark som
            vi har i Sverige, fru talman? Det beror inte på att man har haft
            en mer omfattande integrationspolitik i Danmark. Det är inte därför.
            Det är för att man har haft lägre asyl- och anhöriginvandring.
          </note>
          <note>
            Samma sak gäller Finland. Där har man på senare tid varit upprörd
            och orolig över ökade sexualbrott. Och man kopplar det till den
            ökade invandringen. Men Finland är inte ens i närheten av att
            ha lika stora problem med sexualbrott som Sverige har. Utvecklingen
            på det området har varit fruktansvärd de senaste åren. I den nationella
            trygghetsundersökningen som kom häromåret uppgav var fjärde ung
            svensk kvinna att hon hade blivit utsatt för ett sexualbrott under
            2017. Samtidigt kunde Uppdrag granskning visa att 85 procent av
            alla överfallsvåldtäkter begicks av människor som är födda utanför
            Europa.
          </note>
          <note>
            Fru talman! Hur kommer det sig att Finland inte har samma problem
            som vi har med ökade sexualbrott? Det beror inte på att de har
            satsat mer på eller har haft mer utbyggd integrationspolitik.
            Det beror på att de har haft en lägre asyl- och anhöriginvandring.
          </note>
          <note>
            I Norge förfäras man när man tittar på Sverige och ser de parallellsamhällen
            som växer fram i vissa förorter i Sverige , med alternativa rättssystem
            där man nästan försöker tillämpa sharialagstiftning för att hålla
            människor i någon sorts schack. Man tittar på det med oro. Och
            man tittar med oro på de ökade klyftorna och så vidare.
          </note>
          <note>
            Man har liknande problem i Norge, i viss utsträckning, men inte
            alls i samma utsträckning som i Sverige. Vad beror det på, att
            Norge inte har samma problem som vi har? Det beror inte på att
            de har lagt mer pengar på integration. Det beror på att de har
            haft en lägre asyl- och anhöriginvandring. Det är på det sättet
            det hänger ihop.
          </note>
          <note>
            Fru talman! Det finns adresser i Sverige, gator, där brevbärarna
            inte kan dela ut brev. Om de försöker göra det blir de nämligen
            angripna. Det är sant. Det är knappt att man tror på det. Men
            det är faktiskt på det sättet. Både Postnord och UPS har valt
            ut vissa adresser där de helt enkelt inte kan dela ut brev. I
            vissa områden kan ambulanspersonal och brandkår inte åka på utryckning
            utan poliseskort. Om de försöker göra det blir de angripna med
            stenar och påkar.
          </note>
          <note>
            Om jag hade försökt berätta det för min mormor och morfar eller
            andra för ett par decennier sedan tror jag inte att de hade trott
            på en sådan utveckling. Man hade inte kunnat tro att det skulle
            kunna hända i Sverige. Men det ser faktiskt ut på det sättet i
            dag. Tyvärr finns det ingenting i det här betänkandet, som jag
            nu visar för kammarens ledamöter, som kommer att vända den utvecklingen.
          </note>
          <note>
            Vi ser också att allt fler utländska myndigheter på olika sätt
            försöker varna sina medborgare för att resa till Sverige. Vi har
            sett det i Storbritan ­ nien, i Kanada och i Thailand. De varnar
            för att det finns en förhöjd terror ­ risk. De varnar för att
            det är stor risk att utsättas för till exempel rån om man rör
            sig ute på kvällarna. De varnar framför allt för vissa bostads
            ­ områden i Sverige där man absolut inte bör röra sig.
          </note>
          <note>
            Fru talman! Det finns ingenting i det här betänkandet som kommer
            att vända den utvecklingen.
          </note>
          <note>
            Den resursbrist vi ser inom vården fortsätter. Vi ser att vårdköerna
            fortfarande är bland Europas längsta. Vi ser att alldeles för
            få människor arbetar inom den kommunala omsorgen, hemtjänsten.
            Vi ser att en stor andel av Sveriges pensionärer har det sämre
            än på mycket länge. Vi ser också att man fortsätter ta pengar
            från de områdena och i stället lägger dem på invandring, dyra
            integrationsprojekt och olika typer av bidrag till och omsorg
            för människor som ibland har ljugit och kanske till och med kommit
            hit som vuxna men hävdar att de var barn när de kom.
          </note>
          <note>
            Fru talman! Det finns ingenting i det här betänkandet som tyder
            på att man skulle ha ändrat uppfattning i den frågan eller lagt
            om politiken. Det här är mer av samma gamla katastrofpolitik som
            man har bedrivit i ett antal decennier i Sverige.
          </note>
          <note>
            Fru talman! Det finns bara två tydligt verkningsfulla åtgärder
            som man skulle kunna vidta för att råda bot på problemen och vända
            den utveckling som jag har beskrivit. Den första åtgärden är att
            vi måste kraftigt minska asyl- och anhöriginvandringen till Sverige.
            Det har kommit hit alldeles för många människor under alldeles
            för lång tid. Vi kan inte hantera den situa ­ tionen. Det är uppenbart
            mot bakgrund av den här utvecklingen.
          </note>
          <note>
            Den andra åtgärden är att vi måste våga ställa krav på människor
            som har kommit hit. Vi måste säga att den som kommer till Sverige
            ska ta seden dit man kommer och anpassa sig till det svenska samhället.
            Man ska naturligtvis följa de lagar och regler som vi har här
            men också anpassa sig till vårt sätt att leva. Man ska inte komma
            hit och försöka pådyvla oss hederskultur eller andra typer av
            kulturella avarter. Man ska ta seden dit man kommer. Om det inte
            passar, om man inte kan acceptera det, finns det andra länder
            som man kan få bo i.
          </note>
          <note>
            Det är de två åtgärder som vi bör vidta för att kunna vända utvecklingen
            på riktigt. Om vi gör det har jag dessutom förslag på en tredje
            åtgärd, fru talman, en bonusåtgärd som jag tycker att vi ska vidta.
            Vi borde ta det här betänkandet och sätta det på ett museum fö
            r ineffektiv och i många fall kontraproduktiv politik. Då kan
            framtidens generationer av politiker gå på museet, läsa betänkandet
            och förhoppningsvis undvika att göra samma misstag som vi har
            gjort i Sverige.
          </note>
          <note type="speaker">
            Anf. 64 ERIK BENGTZBOE (M) replik:
          </note>
          <note>
            Fru talman! Det är en ganska nattsvart bild som Sverigedemokraternas
            Henrik Vinge målar upp i talarstolen. Visst finns det mycket som
            behöver förändras i svensk politik. Visst finns det mycket som
            behöver bli annor ­ lunda när det gäller etablering av nyanlända
            på svensk arbetsmarknad, integrationen i stort och inte minst
            den sociala integration som följer av möjligheterna som ges av
            att ha en egen inkomst och ett eget arbete. Och visst har migrationspolitiken
            påverkan på integrationspolitiken och vice versa.
          </note>
          <note>
            Jag slås ändå av en underlig fundering när jag hör sverigedemokraten
            Henrik Vinge i talarstolen. Henrik Vinge står och viftar med det
            här betänkandet, som jag nu också visar för kammarens ledamöter,
            och konstaterar att det inte finns någon ting i det som gör svensk
            integrationspolitik bättre.
          </note>
          <note>
            Betänkandet innehåller två motioner från Sverigedemokraterna,
            varav en är från Henrik Vinge själv. Det kanske blir en retorisk
            fråga, men jag ställer den ändå till ledamoten Vinge, fru talman.
            Är det inte bara ett brutalt och ärligt underkännande av Sverigedemokraternas
            eg en obefintliga integrationspolitik när man konstaterar att
            ens egna förslag på området, enligt en själv, inte är någon ting
            värda?
          </note>
          <note type="speaker">
            Anf. 65 HENRIK VINGE (SD) replik:
          </note>
          <note>
            Fru talman! Tack, Erik Bengtzboe, för en utmärkt fråga! Det här
            ger mig möjlighet att belysa precis vad jag menar.
          </note>
          <note>
            Precis som du säger har Sverigedemokraterna två förslag på området.
            Det ena rör samhällskunskap, och det andra rör mottagandet av
            nyanlända. Men de två förslagen, som visserligen säkert skulle
            kunna göra viss nytta, kan bara göra en liten skillnad på marginalen,
            kanske för vissa och i viss utsträckning. Men på det stora hela
            kommer de två förslagen inte att kunna råda bot på de problem
            som jag återgav i mitt anförande. Detsamma gäller alla de andra
            förslagen i betänkandet.
          </note>
          <note>
            Det som finns i betänkandet är små justeringar på marginalen.
            Man kan möjligen justera någonting hit eller dit. Men de stora
            förändringarna, det som på riktigt skulle kunna vända den katastrofala
            utveckling som vi har sett, är minskad invandring och tydligare
            krav. Det är det man måste göra. Innan man har gjort det är förslagen
            i betänkandet inte mycket värda. Det är min poäng.
          </note>
          <note>
            I första hand måste vi göra de stora strukturella och strategiska
            förändringarna, de som faktiskt kan göra skillnad. Sedan kan vi
            börja titta på de lite mer perifera frågorna och detaljerna, som
            i vissa fall säkert skulle kun ­ na göra lite skillnad för någon
            men som inte kommer att lösa problemet på djupet.
          </note>
          <note type="speaker">
            Anf. 66 ERIK BENGTZBOE (M) replik:
          </note>
          <note>
            Fru talman! Jag delar inte riktigt beskrivningen att svensk arbetsmarknadslagstiftning
            och arbetsmarknadspolitik är små perifera frågor, även om det
            självfallet otvivelaktigt är så som det redan har konstaterats
            – att migrationen har stor påverkan på integrationen. Självfallet
            beror Sveriges förmåga att snabbt integrera fler människor in
            i samhället på hur många som kommer, vilken utbildningsnivå de
            har och vilka insatser som sedan sker. Det hela beror också på
            hur väl svensk arbetsmarknad mår. Om vi gör det möjligt för högkompetenta
            arbetsinvandrare att komma till Sverige kommer det att stärka
            svensk ekonomi, vilket kommer att gynna alla som har en svag ställning
            på svensk arbetsmarknad.
          </note>
          <note>
            Migrationen har dock absolut en stor påverkan. Praktiskt taget
            har nog alla partier i Sveriges riksdag, vågar jag påstå, under
            de senaste tio åren gjort ganska kraftiga omprövningar av sin
            migrationspolitik. Trots vad som till och från sägs från denna
            talarstol finns en utbredd medvetenhet om att migrationen påverkar
            integrationen och hur den sociala sammanhållningen i samhället
            ser ut – därav de stora omsvängningar som den förra regeringen
            gjorde och därav de stora omsvängningar som andra partier också
            har gjort under perioden.
          </note>
          <note>
            Det har varit mycket fokus på andra partier som har bytt uppfattning
            eller så att säga vridit sin syn på migrationspolitiken. Men den
            utveckling under perioden som jag nästan tycker är mest intressant
            är Sverigedemokraternas syn på migration. Liksom i denna debatt
            blottläggs hur besatta de är av migration. När svensk migrationspolitik
            stramas upp är Sverigedemokraternas svar alltid: Färre! Om det
            så vore noll invandrare som kom till Sverige skulle Sverigedemokraternas
            svar alltid vara: Färre!
          </note>
          <note>
            Det finns i Sveriges riksdag partier som bara pekar på problem,
            och till dem sällar sig Sverigedemokraterna. Det finns också partier
            som låtsas om som att inga problem finns. Jag är stolt över att
            företräda ett parti som erkänner problem men också visar att de
            går att lösa.
          </note>
          <note type="speaker">
            Anf. 67 HENRIK VINGE (SD) replik:
          </note>
          <note>
            Fru talman! Min uppfattning är att den viktigaste frågan när
            det gäller att komma till rätta med problemen med det ökade våldet
            i samhället, med de utanförskapsområden som finns, med den hederskultur
            vi har i Sverige och så vidare är att vi måste förstå att det
            är den stora invandringen som är roten till dem. Det är därför
            de har uppstått. Vi kan bara lösa dem genom att adressera frågan
            om invandringen.
          </note>
          <note>
            Erik Bengtzboe menar att det är något slags besatthet som ligger
            bakom detta. Men det handlar bara om ett krasst konstaterande
            att man inte kan lösa dessa problem med en omfattande integrationspolitik.
            Det går inte. En del integrationspolitiska förslag kan säkert
            ha viss effekt och vissa förslag kan till och med vara bra, men
            de räcker inte. Det är inte där man löser det stora problemet.
            Det löser man genom att minska invandringen och genom att ställa
            krav.
          </note>
          <note>
            Man måste våga säga till den som kommer till Sverige att här
            gäller vissa regler och vi lever på ett visst sätt. Detta måste
            man anpassa sig till om man ska bo här. Det är dessa två förslag
            som kan göra skillnad på djupet.
          </note>
          <note>
            Nu har Erik Bengtzboe ingen möjlighet att svara på frågor, men
            jag kan i alla fall ge honom ett medskick. Erik Bengtzboe kan
            fundera, fru talman, på om de förslag som finns i betänkandet
            faktiskt kommer att minska skjutvapenvåldet i Sverige. Kommer
            förslagen att minska utanförskapsområdena i Sverige? Blir de färre
            tack vare de förslag som finns här? Kommer hedersvåldet att minska?
            Riskerar färre människor att bli bortgifta på grund av de förslag
            som finns här? Kommer utländska myndigheter att sluta rekommendera
            sina medborgare att inte resa till Sverige eller inte längre att
            varna dem från att resa till Sverige på grund av de förslag som
            finns i betänkandet?
          </note>
          <note>
            Jag tror inte, fru talman, att Erik Bengtzboe tror det. Utan
            jag tror att han också, liksom jag, förstår att det är migrationen
            som är den grundläggande frågan om man vill lösa dessa problem.
          </note>
          <note type="speaker">
            Anf. 68 ALIREZA AKHONDI (C):
          </note>
          <note>
            Fru talman! Det är alltid lika spännande att få ordet efter en
            sverigedemokrat. Den verklighetsbeskrivning som nyss förmedlades
            av Henrik Vinge för osökt tankarna till domedagen. Det är nästan
            så att jag måste rusa ut för att se om himlen verkligen har ramlat
            ned eller om Sverige fortsatt är ett av världens bästa länder
            att bo och leva i.
          </note>
          <note>
            Jag slås också av att Sverigedemokraterna återigen kommer med
            massor av kritik men inga egna förslag på området. När jag skulle
            skriva mitt anförande roade jag mig med att läsa en mängd motioner,
            däribland Sverigedemokraternas motion i ämnet. På område efter
            område drar de in pengar. Men när jag letar efter vad Sverigedemokraterna
            har för förslag hittar jag inga.
          </note>
          <note>
            Fru talman! Jag brukar inte hålla anföranden särskilt ofta. Och
            när jag väl gör det är det oftast för redan frälsta eller för
            människor som på förhand bestämt sig för att jag har fel och som
            därför sl år dövörat till innan de ens hunnit få upp pulsen. Det
            blir inte heller bättre av att ämnet för dagen i mångt och mycket
            är sönderdebatterat på både längden och tvären, också i denna
            kammare.
          </note>
          <note>
            Fru talman! De flesta av oss är medvetna om att ” integration
            ” är ett trubbigt begrepp som egentligen inte säger något om sakernas
            tillstånd. Ändock fortsätter vi envisas med att tillmäta detta
            intetsägande begrepp, alltså ” integration ” , en överdriven tyngd
            i den politiska debatten. Det är som om en bättre fungerande integration
            per automatik är en mirakelkur mot motsättningar, arbetslöshet,
            utbildningsnivå och oönskade normer och värderingar.
          </note>
          <note>
            Debatten gagnas inte heller av att integration rent sakligt är
            ett oerhört komplext ämne, även för mig som under två års tid
            dagligdags har arbetat med frågeställningen i rollen som integrationschef
            i en kommunal förvaltning. Förutom svårigheten med att komma överens
            om vad vi egentligen menar med integration, eller den ännu svårare
            uppgiften att avgöra när någon är tillräckligt integrerad, är
            staten knappast en lämplig bedömare av detta. När politiker vill
            definiera vad människor är eller borde vara ska alla varningsklockor
            ljuda för fullt.
          </note>
          <note>
            Fru talman! Oavsett val av begrepp och tolkningar av deras innebörd
            finns det utmaningar i vårt land som kräver vår fulla uppmärksamhet.
            Vi ser en tydlig framväxt av parallellsamhällen där människor
            hindras från att utöva sina självklara rättigheter, och vi ser
            en stor integrations- och jämställdhetspolitisk utmaning med att
            komma till rätta med de skillnader som finns i sysselsättningsgrad
            mellan utrikes och inrikes födda kvinnor och män. Detta blir än
            mer beklämmande givet att vi befunnit oss i en brinnande högkonjunktur
            som nu håller på att mattas av, om än sakteligen.
          </note>
          <note>
            Den här utvecklingen är bekymmersam på flera plan. Delvis handlar
            det om det uppenbara – minskade skatteintäkter och ökade kostnader
            för transfereringar, det vill säga bidrag. Men framför allt handlar
            det om sådant som kanske inte syns och mäts omedelbart, nämligen
            ökade kostnader för sjukvården, sämre skolresultat för barnen
            med alla dess konsekvenser för individens möjligheter att bryta
            utanförskapet och slutligen en betyd ­ ande nota för den brottslighet
            som följer med detta utanförskap.
          </note>
          <note>
            Så vad kan vi göra? Rätt mycket , vill jag lova, i alla fall
            om vi är modiga och har den uthållighet som krävs. Januariavtalet
            ger oss nu en möjlighet att hitta en del lösningar för de utmaningar
            vi har på det här området. Exempelvis kan en reformerad arbetsmarknad
            med lägre trösklar för den enskilde bana väg för alla de fördelar
            som en egen försörjning har för människors utveckling. Det är
            med ett jobb som man får möjlighet att göra bostadskarriär, utveckla
            språket och ge sina barn förutsättningar att förverkliga sina
            drömmar.
          </note>
          <note>
            Men det finns åtgärder som inte ligger inom ramen för januariavtalet,
            exempelvis kommunernas och civilsamhällets roll i integrationsarbetet.
            Det betyder dock inte att vi inom Centern inte ser eller har förslag
            för att ge kommuner, regioner och civilsamhället bättre förutsättningar
            att axla det ansvar som krävs för att ge nyanlända en snabbare
            väg in i vårt samhälle.
          </note>
          <note>
            Fru talman! Kommunerna är nyckelaktörer i det svenska integrationsarbetet.
            De flesta kommuner vill vara med och ta sitt ansvar för flyktingmottagandet.
            Men de saknar verktyg för ett värdigt och väl fungerande mottagande.
            Centerpartiet vill därför se reformer som ger kommunerna rätt
            verktyg för att klara integrationen. Till exempel måste de statliga
            ersättningarna till kommunsektorn ses över och omfördelas på ett
            annat sätt än i dag.
          </note>
          <note>
            Det finns också andra viktiga aktörer. Enligt färsk statistik
            från SCB uppgick värdet av den totala produktionen inom det civila
            samhället 2016 till 236 miljarder kronor. Betalningar från offentlig
            förvaltning till denna produktion var blygsamma 33 miljarder.
            Även om detta omfattar mycket mer än integration visar det tydligt
            på det ekonomiskt rationella för offentlig sektor att samverka
            med den ideella sektorn för att öka värdet av varje satsad skattekrona.
          </note>
          <note>
            Fru talman! Integrationen är ett komplext ämne. Det är ett ämne
            som berör och det diskuteras ofta, både här i denna kammare och
            vid köksborden. Låt oss höja nivån på debatten, se helheten och
            lägga resurserna där de bäst gör nytta.
          </note>
          <note>
            Det är många miljarder som årligen satsas på diverse integrationsinsatser.
            Men i dag finns det ingen som har huvudansvaret för att samordna
            insatserna och se till att de sätts in i rätt tid, för rätt person
            och i rätt fas. Det måste vi ändra på. I tider då resurser inte
            är oändliga måste vi se över, effektivisera och säkerställa att
            offentliga insatser är kvalitetssäkrade och framför allt inte
            motverkar människors rättighet och skyldighet att vara en del
            av det svenska samhället.
          </note>
          <note>
            Jag vill avsluta mitt anförande med att yrka bifall till Centerpartiets
            reservationer 4 och 15 i betänkandet.
          </note>
          <note type="speaker">
            Anf. 69 HENRIK VINGE (SD) replik:
          </note>
          <note>
            Fru talman! Jag tackar Alireza – jag får väl uppfatta det som
            lite smickrande att jag blev apostroferad redan i huvudanförandet.
          </note>
          <note>
            Fru talman! Alireza framhåller det faktum att jag lyfter fram
            det ökande våldet i Sverige. Vi har i dag skjutvapenvåld och skottlossningar
            på öppen gata på samma nivå som i maffians Neapel. Bara i Stockholm
            har polisen runt 140 öppna förundersökningar om mord och mordförsök.
            Sverige har aldrig någonsin varit så otryggt. År 2017 uppgav en
            fjärdedel av de unga svenska kvinnorna att de blivit utsatta för
            sexualbrott. När jag lyfter fram de här sakerna skulle det enligt
            Alireza vara något slags domedagsprofetia.
          </note>
          <note>
            Jag lyfter fram att utanförskapsområdena har ökat. Inte minst
            under Centerpartiets tid i regeringen ökade utanförskapsområdena
            markant. Detta faktum ligger naturligtvis i väldigt stor utsträckning
            till grund för det ökade våldet i samhället. När jag lyfter fram
            det skulle det alltså vara något slags domedagsprofetia. Men om
            inte jag hade lyft fram det här, vem hade då gjort det? Är det
            inte rimligt att vi i Sveriges riksdag diskuterar en sådan utveckling?
            Jag tycker att det är märkligt att man på något sätt försöker
            raljera över att jag lyfter fram det här, för det är någonting
            som påverkar människor på riktigt och spelar roll för väldigt
            många människor i vårt land.
          </note>
          <note>
            Fru talman! Vidare hävdade Alireza att jag inte presenterade
            några som helst förslag. Som Erik Bengtzboe förtjänstfullt påpekade
            finns det två för ­ slag i betänkandet. Men jag nämnde också i
            mitt huvudanförande två cen ­ trala förslag som gäller sådant
            vi behöver göra. Det ena är att minska asyl- och anhöriginvandringen.
            Min fråga till Alireza är: Tror Alireza att integ ­ rationsproblemen
            på något sätt är kopplade till storleken på invandringen? Det
            andra förslaget är att vi ställer krav och berättar för människor
            att den som kommer till Sverige ska anpassa sig till det svenska
            samhället och till vårt sätt att leva. Min andra fråga till Alireza
            är: Tycker Alireza att man bör göra detta, eller ska vi tycka
            att det är okej att människor kommer hit och försöker pådyvla
            oss hederskultur och andra typer av kulturella av ­ arter?
          </note>
          <note type="speaker">
            Anf. 70 ALIREZA AKHONDI (C) replik:
          </note>
          <note>
            Fru talman! Jag tackar Henrik för repliken. Jag tycker absolut
            att det är rimligt att man lyfter fram de utmaningar man ser.
            Men man kan lyfta fram saker på väldigt många olika sätt. Man
            kan lyfta fram utmaningar och belysa dem men samtidigt komma med
            konkreta förslag till lösningar. Jag tillhör den kategori som
            ser problemen. Jag har växt upp i utanförskap och sett konsekvenserna
            av samhällets misslyckanden på en del områden. Men det betyder
            inte att jag kollektivt skuldbelägger människorna och ser dem
            som hindret. Jag ser möjligheterna. Jag ser vårt gemensamma ansvar,
            Henrik Vinge, för att se till att vi skapar ett samhälle där alla
            människor får en möjlighet att förverkliga sig själva och att
            vi tar itu med de problem som finns i samhället. Det är det som
            skiljer mig från Sverigedemokraterna – samtidigt som vi i Centerpartiet
            ser många av de problem som Henrik Vinge lyfter fram kommer vi
            också med förslag till lösningar.
          </note>
          <note>
            Självklart är det så att människor som kommer till Sverige har
            både rättigheter och skyldigheter. Det gäller att man anpassar
            sig till de regler, lagar och normer som finns i vårt land. Men
            normer och värderingar är inget statiskt, Henrik Vinge, utan de
            förändras över tid. Vi har ett gemensamt ansvar för att se till
            att vi inte ställer grupper mot varandra och skapar konflikter.
          </note>
          <note type="speaker">
            Anf. 71 HENRIK VINGE (SD) replik:
          </note>
          <note>
            Fru talman! Jag är inte säker på att jag har förstått Alireza
            rätt, och jag ser gärna att vi får ett klarläggande, men jag måste
            erkänna att detta skrämmer mig lite grann. När vi pratar om hedersvåld,
            om förtryck av kvinnor i hederns namn och om att man blir bortgift
            eller könsstympad pratar Alireza om att värderingar inte är något
            statiskt utan förändras. Menar Alireza att vi får finna oss i
            att det i Sverige sker något slags värderingsförskjutning där
            vi går mot att acceptera sådana saker? Jag hoppas att det inte
            är det som Alireza menar, men man kan faktiskt tolka det han säger
            på det sättet.
          </note>
          <note>
            Min uppfattning är att vi i vissa fall har värderingar i Sverige
            som vi kan vara stolta över och glada för. Vill man bo i vårt
            land ska man acceptera de värderingarna. En av dem är att män
            och kvinnor är lika mycket värda och har samma rättigheter. Det
            ska inte få ske någon värderingsförskjutning på det området över
            huvud taget, utan vi ska ha den typen av värderingar och slå vakt
            om dem.
          </note>
          <note>
            Jag noterar att Alireza inte riktigt svarar på frågan: Är det
            så att integrationsproblemen är kopplade till storleken på invandringen,
            eller är de inte det? Min uppfattning är att de i allra högsta
            grad är det och att det snarast är den stora invandringen som
            är själva roten till integrationsproblemen. Håller Alireza med
            om den bilden eller inte?
          </note>
          <note>
            Vad gäller det som Alireza nämner om alla dessa förslag som Centerpartiet
            och andra partier har tycker jag mig kunna känna igen både retoriken
            och förslagen. Det har låtit ungefär så här i ett antal år från
            de etablerade partierna. Min tredje och sista fråga till Alireza
            är: Hur tycker han att det här har gått?
          </note>
          <note type="speaker">
            Anf. 72 ALIREZA AKHONDI (C) replik:
          </note>
          <note>
            Fru talman! Jag tycker att frågeställningen är tillräckligt komplex
            ändå – vi ska inte hålla på med medvetna misstolkningar. Vi ska
            hålla oss ifrån det. Jag har inte stått här och försvarat hedersförtryck
            eller könsstympning. Vi är helt överens om att sådant inte hör
            hemma i Sverige 2019. Låt oss vara tydliga med det.
          </note>
          <note>
            Vi i Centerpartiet har alltid värnat en generös migrationspolitik
            , av många skäl. Dels har vi i Sverige ansvar för att göra vår
            del i en orolig värld för att hjälpa människor som flyr från religiös
            förföljelse, förtryck, krig och annat, dels tror vi på djupet
            att en generös invandrings- och migrationspolitik är till gagn
            för vårt samhälle och att Sverige utvecklas genom att fler människor
            kommer hit och bidrar till vårt gemensamma. Svaret är alltså nej
            – jag ser ingen tydlig koppling mellan migrationens storlek och
            integrationsutmaningarna. Jag ser det snarare som ett ansvar för
            oss att säkerställa att vi tar itu med de problem som skapar de
            följdverkningar som migrationen kan ha med sig.
          </note>
          <note>
            Jag har glömt Henrik Vinges tredje fråga. Jag ber om ursäkt för
            det och ska försöka komma ihåg den till nästa gång.
          </note>
          <note type="speaker">
            Anf. 73 CICZIE WEIDBY (V):
          </note>
          <note>
            Fru talman! Vänsterpartiet vill se en mänsklig och välkomnande
            flyktingpolitik i Sverige och Europa. En sådan politik tar sin
            utgångspunkt i ett rättighetsperspektiv och bygger på en stark
            och generell välfärd. Alla ska ha möjlighet att söka skydd undan
            krig, förtryck och förföljelse och kunna få sina asylskäl prövade
            på ett rättssäkert sätt. EU-länderna måste ta ett betydligt större
            ansvar för mottagandet av människor på flykt. Lagliga vägar måste
            ersätta dagens livsfarliga resor över Medelhavet.
          </note>
          <note>
            Det svenska mottagandet av människor på flykt behöver utvecklas.
            Handläggningstiderna för asylärenden måste kortas ned. Etableringen
            av nyanlända måste gå snabbare, och de nyanländas kompetenser
            måste bättre tas till vara. Utbildning och språkundervisning måste
            utvecklas och stärkas. Vänsterpartiet vill att staten ska ha det
            övergripande ansvaret för att ta emot flyktingar och migranter
            i Sverige. Flyktingmottagandet ska därför ha en tydlig nationell
            styrning och tillräcklig statlig finansiering.
          </note>
          <note>
            Flyktingpolitiken handlar om att kunna ge människor skydd och
            ett nytt hem där de ska kunna känna sig välkomna och delaktiga
            i samhället. Varje människa ska ses som en tillgång och aldrig
            en belastning, men en människas bidrag till samhället ska aldrig
            avgöra hennes värde för det. Genom ett välfungerande mottagande
            kan de människor som söker sig hit få den trygghet och de verktyg
            de behöver för att etablera sig i samhället och bidra till det
            gemensamma fullt ut. Det är också endast så, genom att visa vägen,
            vi kan övertyga andra stater om att välkomna människor i nöd och
            att ta sitt fulla ansvar.
          </note>
          <note>
            Fru talman! Arbete är en viktig förutsättning för att människor
            ska komma in i samhället, men inte vilket arbete som helst och
            aldrig till varje pris. Skäliga löner, goda arbetsvillkor och
            fungerande kollektivavtal måste vara centrala förutsättningar
            för alla jobbskapande insatser. Vänsterpartiet föreslår en rad
            åtgärder för att se till att asylsökande ska kunna komma i arbete
            så snabbt som möjligt utan att förstärka ojämlikheten på arbetsmarknaden.
          </note>
          <note>
            Bilden av nyanländas etablering på arbetsmarknaden är ofta överdrivet
            pessimistisk, vilket delvis beror på orimliga förväntningar och
            en bristande förståelse för utmaningarna med att komma in i ett
            nytt samhälle efter att ha flytt sitt hemland. Men det beror också
            på att det finns en politisk agenda bakom att överdriva problemen
            och utmaningarna. Vid jämförelser med andra länder klarar sig
            Sverige väldigt bra. Avgörande för nyanländas möjligheter att
            etablera sig på arbetsmarknaden är, utöver att motverka diskrimineringen,
            att det finns jobb att söka.
          </note>
          <note>
            Fru talman! Inom ramen för arbetsmarknadspolitiken finns olika
            former av subventionerade anställningar. Syftet med dem är att
            stimulera arbetsgivare att anställa personer som står långt från
            arbetsmarknaden. Det är långtidsarbetslösa, nyanlända eller personer
            med funktionsnedsättning. Subventionerade anställningar kompenserar
            arbetsgivare ekonomiskt om de anställer arbetssökande som uppfyller
            de kriterier som ställs för de olika stöden. Antalet utrikes födda
            med olika former av subventionerade anställningar har ökat de
            senaste åren. Mellan första halvåret 2017 och samma period 2018
            ökade de subventionerade jobben bland utrikes födda från ca 38
            000 till 43 000 under perioden.
          </note>
          <note>
            Vänsterpartiet anser att subventionerade anställningar är en
            bra och nödvändig åtgärd för att hjälpa nyanlända att få en fastare
            anknytning till arbetsmarknaden. Det är positivt med arbetsgivare
            som i hög utsträckning välkomnar personer som av olika skäl står
            långt ifrån arbetsmarknaden. Användandet av subventionerade anställningar
            har även stöd i forskningen. Studier visar att personer som haft
            en subventionerad anställning i allmänhet snabbare får ett jobb
            utan stöd jämfört med dem som varit öppet arbetslösa. Vänsterpartiet
            kan dock konstatera att nuvarande system med subventionerade anställningar
            under lång tid har varit behäftat med risker och problem. Oseriösa
            arbetsgivare kan exempelvis utnyttja systemet på sätt som sätter
            nyanlända i en svår situation.
          </note>
          <note>
            Fru talman! Nyanlända som tar ett jobb som inte matchar deras
            kompetens möter svårigheter att avancera till ett jobb som motsvarar
            deras kvalifikationer. En av anledningarna till detta är, enligt
            Sacos undersökningar, att dörrarna mellan jobb och rätt jobb väldigt
            ofta är stängda. Arbetsbelastningen för handläggare på Arbetsförmedlingen
            är redan alltför stor, om det finns en arbetsförmedling. Den som
            kommer in på ett av förmedlingens kontor och säger att den redan
            har ett jobb men skulle vilja ha ett nytt kan nog inte förvänta
            sig jättemycket hjälp. Detta drabbar utlandsfödda akademiker extra
            hårt, då de uppskattas ha åtta gånger högre risk att ha ett okvalificerat
            arbete jämfört med en svenskfödd akademiker.
          </note>
          <note>
            En nyligen publicerad forskningsrapport från Jusek – Rätt jobb
            åt utrikes födda akademiker – visar att utrikes födda akademiker
            är överrepresenterade bland dem som har ett arbete under sin kvalifikationsnivå.
            Antalet överkvalificerade har dessutom ökat och uppgår i dag till
            55 000. Av dessa har 10 000 ett arbete som endast kräver grundskola.
            Rapporten visar att de offentliga finanserna skulle stärkas med
            13 miljarder kronor per år om utrikes födda akademiker skulle
            ha samma ställning på arbetsmarknaden som inrikes födda akademiker.
          </note>
          <note>
            Ett sätt att förbättra rörligheten och matchningen skulle kunna
            vara att införa ett valideringsår. Valideringsåret innebär att
            en person som har ett jobb som inte matchar hens kvalifikationer
            skulle få möjlighet att under tre till tolv månader upplåta sin
            tjänst till någon som är arbetslös. Under valideringsperioden
            skulle individens utbildningsbakgrund kartläggas, utbildningen
            kompletteras samt individen erbjudas praktik för att få in en
            fot i rätt bransch. På detta sätt skapas en flexibel lösning för
            att i efterhand rätta till matchningen för personer som har ett
            arbete som de är överkvalificerade för. Vänsterpartiet anser att
            regeringen bör utreda möjligheterna att införa ett valideringsår.
          </note>
          <note>
            Fru talman! Med detta sagt vill jag säga att vänsterpartiet givetvis
            står bakom alla sina reservationer, men jag väljer att lyfta fram
            reservation nr 8.
          </note>
          <note type="speaker">
            Anf. 74 SOFIA DAMM (KD):
          </note>
          <note>
            Fru talman! Kristdemokraternas utgångspunkt när det gäller integra
            ­ tion är att människor som har kommit till vårt land ska ges
            förutsättningar att kunna ta ansvar för sina egna liv. Staten
            ska medverka till att underlätta och skapa förutsättningar, inte
            ta död på den egna drivkraften genom lång väntan och passivitet.
          </note>
          <note>
            Sverige har under de senaste åren tagit ett stort ansvar för
            människor på flykt. Men ett stort flyktingmottagande förutsätter
            en väl fungerande integration. Tyvärr uppvisar Sverige dåliga
            resultat i det avseendet. För utrikes födda är arbetslösheten
            mer än tre gånger så hög jämfört med inrikes födda. För personer
            från länder utanför Europa är skillnaden väsentligt större. Efter
            åtta år i Sverige har bara 25 procent av de skyddsbehövande eller
            anhöriga till skyddsbehövande fått en helårsanställning. Sverige
            ska vara ett land där alla får bidra och arbeta 100 procent av
            sin förmåga. Ytterst handlar det om att ta vara på alla människors
            inneboende drivkraft.
          </note>
          <note>
            Asylsökande möts i dag oftast av en lång tid av passivitet med
            varken regelrätt språkundervisning eller någon form av sysselsättning
            under asyltiden. Som asylsökande förväntas man inte lära sig språket
            direkt eller bidra med det man kan. Signalen till de nyanlända
            blir att integration inte är så viktigt. Det är något som kan
            vänta. De som får uppehållstillstånd har förlorat tid, energi
            och motivation. Deras förutsättningar att etablera sig på arbetsmarknaden
            och i samhället i stort har därmed försämrats.
          </note>
          <note>
            Vi vill införa krav på deltagande i undervisning i svenska och
            samhällsinformation med fokus på lagar och värderingar från dag
            ett, och vi anser att det ska finnas ett arbetskrav redan från
            första dagen. Det kan handla om ett reguljärt arbete eller om
            att bistå med lokalvård, matlagning eller vaktmästartjänster på
            det asylboende där man bor. Kommunen eller ideella föreningar
            borde också kunna tillhandahålla möjligheter för asylsökande att
            vara med och bidra.
          </note>
          <note>
            Fru talman! De som kommer till vårt land ska helt enkelt erbjudas
            en snabb väg in i samhällsgemenskapen. Sverige ska vara ett land
            där alla människor gör sin del, ett land där fler människor får
            en chans att bidra och där hårt arbete ska löna sig. Det handlar
            om att bejaka människors drömmar och ambitioner. Så kan Sverige
            bli ett land där drömmar blir verklighet.
          </note>
          <note>
            Det krävs fler flexibla lösningar för att bättre matcha kompetens
            med lediga jobb. Våra förslag när det gäller en mer flexibel sfi
            och fler platser till yrkesvux är avgörande för integrationen,
            även om de behandlas i ett annat betänkande av ett annat utskott.
            Vårt förslag om inträdesjobb är exempel på en reform som ökar
            förutsättningarna för att fler jobb skapas och skulle kunna öka
            sysselsättningen bland främst nyanlända.
          </note>
          <note>
            Som jag redan varit inne på kräver en välfungerande integration
            vissa sociala och värderingsmässiga skyldigheter. Jobb och språk
            är avgörande, men det måste också bli tydligt hur vårt samhälle
            fungerar och vilka värden som bygger det starkt. Det är uppenbart
            att vi inte har klarat balansgången mellan tolerans och tydlighet.
          </note>
          <note>
            Segregationen i Sverige innebär att det finns en stor grupp människor
            som inte försörjer sig själva och som har ganska liten kontakt
            med det svenska samhället över huvud taget. Det finns förskolor
            där det talas så lite svenska att barnen riskerar att inte klara
            av skolan. Det finns barn i vårt land som lever i områden där
            otrygghet och grov brottslighet är en del av vardagen.
          </note>
          <note>
            I boken Det lilla landet som kunde vill författarna Mustafa Panshiri
            och Jens Ganman få oss att påbörja en ärlig och öppen debatt om
            grundorsaken till den misslyckade integrationen. De beskriver
            ”the soft bigotry of low expectations”, som de översatt till ”de
            låga förväntningarnas rasism” – ett förhållningssätt som går ut
            på att man inte kan eller ska förvänta sig lika mycket av exempelvis
            en minoritet. De menar att det är de låga förväntningarnas rasism
            som gör att vi valt att förklara, och i viss mån ursäkta, exempelvis
            hederskultur eller att unga rastlösa män i förorten hamnar i droghandel
            eller kastar sten på blåljuspersonal. De låga förväntningarnas
            rasism säger en hel del om hur vi har hamnat här. Den säger också
            en hel del om de lösningar som borde komma till.
          </note>
          <note>
            Fru talman! Jag vill också i denna debatt lyfta fram civilsamhällets
            betydelse för integrationen. Det är nämligen ofta i de frivilliga
            sammanslutningarna som de värderingar som behövs för ett fungerande
            samhälle förvärvas. Det är här som möten uppstår, kunskap överförs
            och det främmande blir bekant. Den rollen varken kan eller ska
            staten ta över. Vi vill däremot se en politik som både värnar
            och uppmuntrar det civila samhället och där det offentliga med
            en noggrann uppföljning ger stöd till det arbete som sker utifrån
            människors lika värde och demokratiska principer.
          </note>
          <note>
            Avslutningsvis står jag självklart bakom alla kristdemokratiska
            reservationer, men för tids vinnande yrkar jag i detta betänkande
            bifall endast till reservation nr 16 under punkt 6, som berör
            just civilsamhällets betydelse för en fungerande integration.
          </note>
          <note type="speaker">
            Anf. 75 JUNO BLOM (L):
          </note>
          <note>
            Fru talman! Jag blev 1998 ansvarig för ett integrationsprojekt
            som riktade sig till kvinnor i ett miljonprogramsområde i Norrköping.
            Jag jobbade där i åtta år, och det kom att bli den absolut mest
            lärorika tiden i mitt liv.
          </note>
          <note>
            Jag fick möta fantastiska kvinnor från världens alla hörn och
            ta del av deras livsberättelser. De lärde mig att uppskatta Sverige.
            De fick mig att förstå hur privilegierad jag är som har vuxit
            upp i ett av världens mest jämställda länder. Och de fick mig
            känna en enorm respekt för tidigare generationer, som kämpat så
            hårt för det liv och det välfärdssamhälle som jag tagit för givet.
          </note>
          <note>
            Men de fick mig även att se och inse att dessa rättigheter, som
            varit självklara för mig, aldrig hade varit en självklar del av
            deras liv, varken i deras ursprungsländer eller i Sverige. De
            satte fingret på vilka olika villkor vi levde under.
          </note>
          <note>
            Jag pratade om delad föräldraförsäkring, och många av kvinnorna
            hade inte ens fått välja vem de skulle bli förälder med. Jag pratade
            om en svår skilsmässa – för många av kvinnorna var en skilsmässa
            helt otänkbar. Jag pratade om att kämpa för lika lön för lika
            arbete, men många av kvinnorna hade aldrig fått möjligheten att
            arbeta. Jag berättade om förälskelse, och de berättade om tvång.
            Jag pratade om frihet, och de beskrev ofrihet.
          </note>
          <note>
            Samtidigt hade de en fantastisk förmåga att uttrycka nyfikenhet
            och längtan efter att lära sig nya saker. De drömde om att behärska
            det svenska språket. För vissa bestod längtan i att lära sig läsa
            och skriva, prata om jämställdhet och jämlikhet och lära sig om
            lagstiftningen. Men framför allt handlade det om att plocka fram
            drömmar som alltför många gånger kapslats in i uppgivenhet kring
            att deras öde var förutbestämt och att framtiden inte gick att
            påverka.
          </note>
          <note>
            Men det fanns också arga kvinnor, som kommit välutbildade till
            Sverige och sökt arbete men inte ens fått svar på sina ansökningar,
            trots hög kompetens. Det fanns kvinnor som kämpat för demokrati
            och kvinnors rättigheter i länder där de riskerade sina liv i
            den kampen och kvinnor som inte varit begränsade av sina närstående
            utan av de strukturer som styrde i deras ursprungsländer. Det
            fanns kvinnor som drömt om att få vandra omkring fritt i det öppna,
            jämställda Sverige men som nu begränsades av självutnämnda moralpoliser
            som såg deras livsval som ett enormt hot mot moralpolisernas världsbild.
          </note>
          <note>
            Det fanns dock en faktor som förenade alla dessa kvinnor: sveket
            från majoritetssamhällets sida – känslan av att vara osedd och
            av att ingen brydde sig om deras liv i det parallellsamhälle som
            vuxit fram i Sverige för att politiker låtit det ske.
          </note>
          <note>
            Detta är ett uttryck för en totalt misslyckad integrationspolitik
            – en politik som snarare haft sin grund i att vi blir till genom
            att vi omhändertar dem. Det är en osolidarisk och kränkande bild
            och ett totalt osynliggörande av deras kapacitet och deras rätt
            att bli delaktiga i det samhällsbygge tidigare generationer startat
            i Sverige. Det handlar om deras rätt att få förutsättningar att
            bli jämställda, självständiga kvinnor med rätten att forma och
            påverka sina liv och äga sin sexualitet.
          </note>
          <note>
            Vi vill ta hand om dem, men vi vill inte vara för nära. Vi tar
            hänsyn, men egentligen handlar det om att vi inte bryr oss. De
            fick bidrag, men de ville inget hellre än att bidra.
          </note>
          <note>
            Integrationen i Sverige har haft tre ansikten. Det första är
            det passiva ansiktet – en beröringsskräck när det gäller att tala
            om det viktigaste. Vi har informerat om det som rör stat och marknad
            men blundat för det som rör relationer inom en familj och lagar
            som reglerar vad du ska ha tillgång till och vad du ska skyddas
            från och definierar rättigheter och skyldigheter. Vi vågar prata
            om att det är förbjudet att bryta kvistar i naturen men inte om
            att det är förbjudet att bryta armen på ditt barn eller din fru.
          </note>
          <note>
            Jag har förståelse för att politiker kan vara rädda att spela
            främlingsfientliga krafter i händerna genom att tala tydligt om
            dessa frågor, men jag lovar att det går. Kampen mot främlingsfientlighet
            ska tas lika tydligt, men dessa frågor får aldrig stå emot varandra.
            Vi kommer att klara av att göra både och.
          </note>
          <note>
            Det andra är det neutrala ansiktet. Vi har inte lyckats hålla
            isär att du som individ självklart ska ha rätten till din kultur,
            dina traditioner och din religion men att det är lika självklart
            att ta ställning mot varje handling som inskränker någon annans
            frihet eller bryter mot lagstiftningen. Den handlingen kan aldrig
            försvaras med vare sig kultur, tradition eller reli ­ gion.
          </note>
          <note>
            I Sverige löser vi föräldrars krav på segregerad undervisning
            med an ­ passning till deras normsystem. I Sverige driver vi på
            för genusmedvetna förskolor för att arbeta mot traditionella könsroller,
            samtidigt som fyra ­ åringar tvingas bära slöja. I Sverige tar
            vi ställning för barns, kvinnors och hbtq-personers rättigheter
            så länge ingen är emot dessa rättigheter. Men när vi möter motstånd
            vacklar vi och anpassar oss i stället för att stå upp för principen
            om alla människors lika värde.
          </note>
          <note>
            Fördömandet är det tredje ansiktet. Vi tar fullständigt avstånd
            från Fadimes pappa när han hedersmördar Fadime men ser inte att
            politikens två första ansikten bidrar till att detta sker.
          </note>
          <note>
            Jag är glad för att regeringen i dag säger att den vill genomför
            a viktiga reformer mot alla former av hedersrelaterat våld och
            förtryck. Men om regeringen verkligen menar allvar med sitt ställningstagande
            handlar det inte enbart om nödvändiga satsningar inom detta område.
          </note>
          <note>
            Den viktigaste uppgift en regeringen har framför sig är att göra
            en bred översyn av alla de satsningar och bidrag som går till
            verksamheter, föreningar och församlingar som understöder förtryck
            av barn, kvinnor, hbtq-personer, ateister och religiöst oliktänkande.
            De bidrag som satsas på föreningar som aktivt tar kampen mot hedersvåld
            och förtryck och gör ett fantastiskt arbete – som Gapf, Tris och
            Linnamottagningen – är kaffepengar i relation till det konfettiregn
            av medel som går till föreningar och församlingar som i stället
            motverkar individens grundläggande rättigheter i det liberala
            och öppna samhället.
          </note>
          <note>
            Ta till exempel Delegationen mot segregation. Om du söker på
            hedersrelaterat våld och förtryck på deras webbplats får du noll
            träffar. Hur förhåller sig Myndigheten för stöd till trossamfund
            till principen om hbtq-personers rättigheter i relation till de
            församlingar som får skattefinansierat bidragsstöd? När kommer
            Folkbildningsrådet, som betalar ut enorma summor skattefinansierade
            medel till folkbildning, att bli en myndighet så att det finns
            en öppen och transparent redogörelse för vad våra skattemedel
            används till?
          </note>
          <note>
            Det handlar också om hur arbetet och ställningstagandet ser ut
            på våra myndigheter i Sverige, oavsett om det är på kommunal,
            regional eller na ­ tionell nivå. Chefernas roll avgör vilket
            stöd medarbetarna får när de ska fatta svåra och många gånger
            livsavgörande beslut.
          </note>
          <note>
            Vi liberaler är tydliga med civilsamhällets viktiga roll, liksom
            folkbildningens. Men vi är lika tydliga med att inte en krona
            ska gå till verksamheter, föreningar eller församlingar som inte
            står upp för individens rätt att forma och påverka sitt liv, äga
            sin sexualitet, bestämma själv vem man vill leva med, jämställdhet,
            jämlikhet och att allt arbete ska genomsyras av ett tydligt barnrättsperspektiv.
          </note>
          <note>
            Jag tycker att detta är det minsta vi kan begära när vi politiker
            fördelar skattemedel i ett av världens mest jämställda länder
            med en regering som stolt beskriver att den är den första feministiska
            regeringen. Och för trovärdighetens skull behöver nog ledande
            politiker i Socialdemokraterna fundera över bildsättningen när
            ministrar tar på sig slöjan i Iran.
          </note>
          <note>
            1998 var för 20 år sedan. Det är med sorg jag kan konstatera
            att parallellsamhällena har ökat. När Tris i Uppsala nyligen redogjorde
            för sin viktiga kartläggning av hedersrelaterat våld och förtryck
            bland unga framkom det att 66 procent av de flickor som hade två
            föräldrar födda utanför Norden förväntades vara oskuld när de
            gifte sig.
          </note>
          <note>
            En sak är säker: För att lösa dessa fruktansvärda orättvisor
            som uppstått i kölvattnet av politisk oförmåga krävs krafttag.
            Vi kan inte välja att förbli handlingsförlamade utan måste i stället
            ta in vad de utsatta berättar och beskriver.
          </note>
          <note>
            Jag vill avsluta mitt anförande med två citat från unga som deltagit
            i kartläggningen. De visar på det vardagsförtryck som de lever
            med:
          </note>
          <note>
            ”Jag får inte umgås med svenska tjejer. Jag är med på idrott
            i smyg, min kompis tvättar mina gympakläder. Vet inte hur länge
            jag orkar.”
          </note>
          <note>
            ”Frågorna handlar om mitt liv. Ingen kommer tro mig om jag berättar.
            Det är inte bara tjejer som måste gifta sig med kusiner.”
          </note>
          <note>
            Fru talman! Vi liberaler står bakom alla våra reservationer –
            jag har inte riktigt koll på hur många de är – men jag yrkar bifall
            till reservationen under punkt 17 i betänkandet.
          </note>
          <note>
            (Applåder)
          </note>
          <note type="speaker">
            Anf. 76 JOHANNA HARALDSSON (S):
          </note>
          <note>
            Fru talman! Många människor från krigsdrabbade länder har under
            lång tid sökt skydd i vårt land. Sverige har tagit ett stort ansvar
            för att människor på flykt ska kunna få en fristad och starta
            sina liv på nytt.
          </note>
          <note>
            Sett till befolkning men också i faktiska tal var Sverige det
            land i Europa som tog det största ansvaret under flyktingkrisens
            2015. Under förra mandatperioden förde den socialdemokratiskt
            ledda regeringen en aktiv arbetsmarknadspolitik. Den syftar till
            att få fler i arbete, inte minst de som är födda i ett annat land.
            Vi såg att vi och regeringar före oss visserligen sett utmaningen
            men inte gjort tillräckligt.
          </note>
          <note>
            Vi menar allvar med att alla som kan jobba ska jobba, och då
            behöver möjligheterna att rusta sig för jobb vara stora och kraven
            från samhället vara tydliga. Vi har påbörjat det arbetet och vill
            fortsätta att under mandatperioden ytterligare förbättra integrationen
            och snabba på etableringen av nyanlända.
          </note>
          <note>
            Det är bra, inte bara för dig som individ, när du får ett jobb.
            Du kan försörja dig själv och vara fri att forma ditt eget liv.
            Det är också avgörande för att vi ska kunna lösa kompetensförsörjningen.
            Många arbetsgivare, både offentliga och privata, skriker efter
            kompetenta medarbetare.
          </note>
          <note>
            Därför behöver vi se till att människor som i dag står utan jobb
            – majoriteten av dem har flyktingbakgrund – utbildar sig och kan
            bli den stora tillgång i vårt samhälle som jag och många här gärna
            vill att de ska vara. Men vi behöver också skapa andra vägar till
            arbete och delaktighet.
          </note>
          <note>
            Under förra mandatperioden genomfördes en hel del viktiga reformer
            för att förbättra etableringen och förkorta tiden till jobb och
            egenförsörjning. Bland annat utvecklades snabbspår till bristyrken
            tillsammans med arbetsmarknadens parter , liksom extratjänster
            i välfärden för nyanlända och långtidsarbetslösa. Detta är oerhört
            viktiga satsningar för att ta till vara den kraft och de kunskaper
            som människor bär med sig och för att säkra kompetensförsörjningen.
          </note>
          <note>
            Vi har infört utbildningsplikt för nyanlända och skyldighet att
            delta i etableringen. Nyanlända får numera liksom alla andra arbetssökande
            en individuell handlingsplan och anvisas till den insats som bedöms
            leda till studier eller arbete.
          </note>
          <note>
            Lokala jobbspår har utvecklats i samverkan mellan kommunen, det
            lokala näringslivet och Arbetsförmedlingen. Det är numera en av
            de mest effektiva åtgärderna för att få människor som står långt
            från arbetsmarknaden att faktiskt komma i jobb. Av dem som genomgått
            ett jobbspår har över 64 procent någon form av anställning.
          </note>
          <note>
            Bosättningslagen var också något som genomfördes under förra
            mandatperioden. Den gör att nyanlända sprids över hela landet
            och att de kommuner som har starkast förutsättningar får ta ett
            större ansvar. Den tidigare ordningen var ohållbar. Flyktingmottagande
            är ett gemensamt ansvar och kan inte läggas på ett fåtal kommuner,
            precis som det inte kan vara ett fåtal länder som ska ta hela
            ansvaret.
          </note>
          <note>
            Vi har slagit samman de subventionerade anställningarna till
            introduk ­ tionsjobb, som är enklare för arbetsgivarna att använda
            och får fler som står långt från arbetsmarknaden i arbete. Dessa
            anställningar är många gånger helt avgörande för att de som står
            utanför ska få in en fot på arbetsmarknaden.
          </note>
          <note>
            Fru talman! Det går allt snabbare för nyanlända att komma i arbete.
            År 2007 tog det åtta år innan hälften av flyktingarna hade jobb.
            Nu är hälften i jobb efter fem år. Fler är i arbete 90 dagar efter
            avslutad etableringsplan. Både andelen av befolkningen och antalet
            som är en del av arbetskraften har ökat inom alla grupper. Den
            grupp som står för den absolut största ökningen av arbetskraftsdeltagandet
            är utrikesfödda kvinnor.
          </note>
          <note>
            Många av dem som kommit till Sverige de senaste åren kommer från
            sammanhang där man inte alls ser det som lika självklart som vi
            gör att kvinnor och män ska delta på arbetsmarknaden på lika villkor.
            Jämställdhet och kvinnors möjligheter och rättigheter är en oerhört
            viktig aspekt i det stora jobb som ska göras med integration och
            etablering.
          </note>
          <note>
            ”Både kvinnor och män ska från samhällets sida mötas av samma
            förväntningar och ges förutsättningar för att kunna försörja sig
            själva.” ”Det behövs ett tydligt jämställdhetsperspektiv i alla
            etableringsinsatser.” Detta är två viktiga citat ur januariavtalet.
          </note>
          <note>
            I januariavtalet har vi socialdemokrater tillsammans med Centerpartiet,
            Liberalerna och Miljöpartiet kommit överens om ytterligare reformer
            för snabbare etablering på svensk arbetsmarknad. Många av de förslag
            för snabbare och bättre integration som finns i betänkandet finns
            också i vår överenskommelse.
          </note>
          <note>
            Vi vill ha obligatorisk samhällsintroduktion och undervisning
            i svens ­ ka från dag ett. Vi vill ha mer och förbättrad samhällsorientering
            och ett kvalitetslyft för sfi. Vi vill att möjligheterna att kombinera
            arbete, språkstudier och utbildning ska stärkas ytterligare. Men
            vi vill också införa ökade krav för fler på att delta i språkstudier.
          </note>
          <note>
            Vi är också överens om att ersätta egenbosättning för asylsökande,
            EBO, med ett socialt hållbart eget boende, där kommunerna ges
            möjlighet att begränsa eget boende för asylsökande i vissa områden
            för att minska segregationen.
          </note>
          <note>
            Parternas förslag om etableringsjobb för nyanlända och långtidsarbetslösa
            ska införas. Det ska ge nyanlända och långtidsarbetslösa en anställning
            och möjlighet att skaffa sig kunskaper och erfarenheter som efterfrågas
            på arbetsmarknaden. Dessa anställningar ska också kunna leda till
            en tillsvidareanställning.
          </note>
          <note>
            Fru talman! De allra flesta som kommer till Sverige vill jobba,
            försörja sig själva och vara en del av samhället. Jag besökte
            för någon vecka sedan Sommenbygdens folkhögskola i Tranås, där
            man som på många andra folkhögskolor gör en stor insats och anordnar
            etableringskurser och studie ­ motiverande kurser för nyanlända.
          </note>
          <note>
            Deltagarna i kursen talade frustrerat om att vägen till jobb
            och delaktighet är alldeles för lång och att samhället och svenskarna
            inte är tillgängliga. Upplevelsen av rasism och kulturkrockar
            var också levande bland dem som jag pratade med.
          </note>
          <note>
            När jag berättade att vi vill ställa om mottagandet och skapa
            snabbare och effektivare processer och införa samhällsinformation
            och språkundervisning från dag ett, var det som om jag svarade
            på precis det de efterfrågade.
          </note>
          <note>
            Vi socialdemokrater vill bygga ett samhälle som håller ihop,
            där alla får plats och bidrar och där människor är fria och känner
            framtidstro. Lyckad integration är en av hörnstenarna för att
            det bygget ska stå stadigt. Därför behöver vi fortsätta att korta
            tiden till jobb med bättre och flexibla insatser och ständigt
            ompröva dem, så att vi hittar de bästa vägarna till arbete för
            olika människor med olika bakgrund.
          </note>
          <note>
            Vi behöver fortsatt ha fokus på jämställdheten och jobba med
            riktade insatser så att fler kvinnor snabbare kan försörja sig
            själva och bli en del av vårt samhälle. Det vill vi göra för att
            skapa ett starkare samhälle och en bättre välfärd, men också för
            att barnen ska se att det är möjligt och våga drömma och planera
            för sin framtid. Tillsammans med satsningar på skolan och fler
            bostäder är jobb och egenförsörjning de viktigaste saker vi kan
            satsa på för att motverka segregation.
          </note>
          <note>
            De som kommer till Sverige och som får stanna ska så snabbt som
            möjligt ges möjlighet att lära sig språket och se hur vårt samhälle
            fungerar. Människor måste ges förutsättningar att försörja sig
            själva samt förstå och delta i samhället. Det jobbet görs bäst
            när alla delar i samhället samverkar.
          </note>
          <note>
            Med det, fru talman, vill jag yrka avslag på reservationerna
            och bifall till utskottets förslag i betänkandet.
          </note>
          <note>
            (Applåder)
          </note>
          <note>
            Anf. 77 LEILA ALI-ELMI (MP):
          </note>
          <note>
            Fru talman! S-MP-regeringen har den gångna mandatperioden lagt
            grunden för en välfungerande etablering. Statistiken visar att
            antalet nyanlända som lämnar etableringsfasen för antingen arbete
            eller studier har ökat till 42 procent. Tidigare tog det cirka
            tio år för en nyanländ att komma in på arbetsmarknaden. Nu etablerar
            sig nästan hälften av de nyanlända på fem år.
          </note>
          <note>
            Vad betyder det här för individen? Att få ett jobb och ett sammanhang
            med kollegor och rutiner är viktigt för självkänslan och skapar
            samhörighet.
          </note>
          <note>
            Fru talman! S-MP-regeringen har gjort en rad framgångsrika satsning
            ­ ar för nyanlända och långtidsarbetslösa. Våra samlade åtgärder
            har inneburit en betydande förändring och en stor vinst både för
            individen och för samhället. Mycket har gjorts, men mycket mer
            behövs innan vi kan säga att integrationen fungerar väl.
          </note>
          <note>
            Trots S-MP-regeringens satsningar på integrationsområdet finns
            det en grupp som står särskilt långt från arbetsmarknaden – lågutbildade
            utrikesfödda kvinnor. Även om det har skett förbättringar de senaste
            åren och utvecklingen går i rätt riktning står dessa kvinnor fortfarande
            alltför långt från arbetsmarknaden. Om utrikesfödda kvinnor skulle
            jobba i samma utsträckning som kvinnor födda i Sverige skulle
            det innebära 134 000 nya jobb.
          </note>
          <note>
            Att även mamman i familjen går till ett jobb har många goda effekter
            utöver att familjens inkomst ökar. Kvinnans ställning stärks,
            och hon får fler möjligheter att påverka och vara en bra förebild
            för barnen.
          </note>
          <note>
            Jämställdhet för alla, oavsett bakgrund, främjar tillväxten och
            ger ekonomisk egenmakt. Det är därför centralt för Miljöpartiet
            att alla etableringsåtgärder har ett tydligt jämställdhetsperspektiv.
            Det har vi också säkrat i januariavtalet. Att vara kvinna och
            sakna gymnasie- eller högskoleutbildning ska inte vara ett hinder
            för att bli en del av den svenska arbetsmarknaden.
          </note>
          <note>
            Fru talman! Med januariavtalet som grund för regeringens fortsatta
            ar ­ bete ska vi intensifiera etableringsprocessen. Ett förslag
            är integrations ­ året. Målet med integrationsåret är att snabbt
            fånga upp dem som tycker att etableringsprocessen går alldeles
            för långsamt. Genom omfattande svenskundervisning och intensiv
            praktik ska särskilt motiverade personer få verktyg att snabbare
            komma ut på arbetsmarknaden, speciellt i brist ­ yrken. Det ska
            vara lätt att integrera sig.
          </note>
          <note>
            Fru talman! Integrationen i Sverige ska vara bäst i världen.
            Den ska öka jämlikheten och värna om jämställdheten. Varje medborgare
            som kan och vill ska kunna arbeta – det borde vara lika självklart
            som det låter. Vi vill ge människor de rätta verktygen för ett
            självständigt liv så att de kan förverkliga sina drömmar. Alla
            vinner på en bättre integration.
          </note>
          <note>
            Jag yrkar bifall till utskottets förslag i betänkandet och avslag
            på alla reservationer.
          </note>
          <note type="speaker">
            Anf. 78 HENRIK VINGE (SD) replik:
          </note>
          <note>
            Fru talman! Leila Ali-Elmi nämnde resultaten från etableringsprogrammet.
            Ungefär 42 procent av dem som har gått i programmet har sedermera
            fått ett arbete eller en utbildning. Här inkluderas då alla siffror.
            Det gäller alltså siffror för subventionerade anställningar, det
            vill säga olika typer av anställningar där staten har gått in
            med större delen av kostnaden.
          </note>
          <note>
            Man kan se på dem som faktiskt har fått ett jobb som inte är
            subven ­ tionerat, ett riktigt jobb, som man brukar kalla det.
            Det rör sig om ungefär 10 procent, eller det brukar ligga runt
            ungefär 5 procent.
          </note>
          <note>
            Fru talman! Min fråga till Leila är: Är man fortfarande lika
            nöjd med detta när siffrorna läggs fram på det sättet? Det handlar
            inte om 42 procent som går in i något arbete, utan det handlar
            kanske om 5–10 procent.
          </note>
          <note>
            Min andra fråga, fru talman, gäller att många av de subventionerade
            anställningarna är riktade till specifika grupper, precis som
            Leila nämner. De kan vara riktade till exempel till nyanlända
            och andra. Många hävdar att de särskilda insatserna leder till
            undanträngningseffekter. Om man riktar en satsning till en viss
            grupp, till exempel nyanlända, kan det vara människor födda i
            Sverige som blir undanträngda och som inte får det jobb som de
            annars skulle få. Hur ser Miljöpartiet på det? Är man okej med
            den typen av undanträngningseffekter, alltså att man ger jobb
            till exempel till en nyanländ med anledning av att personen är
            nyanländ på bekostnad av att någon annan som kanske inte är nyanländ
            och som annars hade fått jobbet inte får det?
          </note>
          <note>
            Anf. 79 LEILA ALI-ELMI (MP) replik:
          </note>
          <note>
            Fru talman! Skillnaden mellan Sverigedemokraterna och Miljöpartiet
            är att ni ställer grupp mot grupp och att vi vill hålla samman
            folket. Ja, integration kräver satsningar. Det kräver en investering.
            Det kräver att vi satsar på integrationen. Ni har ingen integrationspolitik,
            så jag frågar er: Vad är lösningen på det du beskriver?
          </note>
          <note type="speaker">
            Anf. 80 HENRIK VINGE (SD) replik:
          </note>
          <note>
            Fru talman! Jag noterar att jag inte riktigt får svar på mina
            frågor. Jag ställde frågan också till Arbetsförmedlingens generaldirektör:
            Hur kommer det sig att man har så pass låga siffror för dem som
            faktiskt hamnar i arbete? Hans svar var: När det gäller asylsökande
            kan man inte få högre siffror. Det finns inget land i hela världen
            som lyckas bättre. Han menade på att det egentligen inte spelar
            någon roll vilka åtgärder vi vidtar. När det handlar om asylsökande
            kommer vi inte att komma över 5, 6, 7 procent i riktiga jobb efter
            två år. Det är där vi kommer att hamna.
          </note>
          <note>
            Det är därför jag frågar hur man ser på det från Miljöpartiets
            sida. Håller man med om det som Arbetsförmedlingen säger, att
            det inte går? Det handlar om utbildningsbakgrund. Det handlar
            om kulturella frågor och så vidare. Det går inte att göra det
            bättre. Min fråga är: Hur ser Miljöpartiet på detta?
          </note>
          <note>
            Sedan var det min andra fråga. Om man riktar en satsning mot
            en viss grupp och till exempel säger att nyanlända nu ska få en
            typ av subventione ­ rade anställningar kan en annan grupp, till
            exempel de som inte är ny ­ anlända, bli utan jobb. Man skapar
            så att säga en arbetslöshet i en annan grupp.
          </note>
          <note>
            Jag blir anklagad för att ställa grupp mot grupp, fru talman,
            men min poäng är att jag tycker att sådana satsningar ska vara
            generella. Jag tycker inte att man ska rikta satsningar mot en
            viss grupp och säga: Nu ska den här gruppen få något litet extra.
            Jag tror att det i längden leder till mer splittring och segregation.
            Jag tror att det leder till en upplevd orättvisa. Man undrar då
            i den grupp som inte fick satsningen: Hur kommer det sig att de
            ska gå före mig i kön?
          </note>
          <note>
            Jag tror att det är mycket bättre att man försöker ha generella
            satsningar. Det är därför jag försöker utröna hur Miljöpartiet
            ser på detta: Håller man med om det, eller tycker man i stället
            att det är helt okej att till exempel nyanlända får gå före till
            ett arbete, i det här fallet? Det kan även gälla bostadskön och
            andra sammanhang.
          </note>
          <note>
            Anf. 81 LEILA ALI-ELMI (MP) replik:
          </note>
          <note>
            Fru talman! Arbetsmarknaden är inte statisk. Att man anställer
            människor som kommer från länder utanför Europa betyder inte att
            arbete försvinner från andra människor.
          </note>
          <note>
            Integration, som jag har sagt tidigare, kräver att vi investerar
            och satsar på den. Ni vill ställa grupper mot varandra. Min fråga
            till dig är: Vad vill ni göra åt de integrationsproblem som ni
            målar upp? Vilka är era lösningar?
          </note>
          <note type="speaker">
            Anf. 82 MARTIN ÅDAHL (C):
          </note>
          <note>
            Fru talman! Jag ska inledningsvis säga att jag yrkar bifall till
            reserva ­ tion 15. Jag ställer mig självklart även bakom reservation
            4. Men jag tar här tillfället, precis som min kollega Alireza
            Akhondi, att ge en liten bak ­ grund till våra ställningstaganden
            som uttrycks i våra särskilda ytt ­ randen.
          </note>
          <note>
            Jag ska också ta tillfället i akt och säga: Återigen märker vi
            på de tidigare inläggen vilken enorm pessimism det finns i denna
            fråga. På många sätt är det en alldeles oberättigad pessimism.
            Man ska inte vara överdrivet optimistisk, men när man med stöd
            av Arbetsförmedlingens defaitistiska och uppgivna påståenden säger
            att det är omöjligt att få nyanlända flyktingar i jobb talar det
            mot all rim och reson, eftersom många andra länder som har en
            bättre fungerande arbetsmarknad lyckas med det.
          </note>
          <note>
            Med det sagt skulle jag också vilja göra en annan sak klar i
            den här debatten: Januariavtalet med dess reformer kommer inte
            att lösa alla problem. Vi kommer att behöva göra mycket mer. Men
            i det avtalet, utöver alla de stora arbetsmarknadsreformer som
            vi har diskuterat i de tidigare debatterna i dag, g enomf ör vi
            ändå en stor reform som flera har nämnt tidigare för att skynda
            på etableringen.
          </note>
          <note>
            Jag har genom åren träffat många av de nyanlända som har kämpat
            väldigt hårt för att komma till Sverige och som rimligtvis är
            laddade med energi, hopp och en enorm vilja att lyckas i det nya
            landet, och många har också lyckats. Men i praktiken möts de av
            oerhört mycket väntan och av passivitet som till slut leder till
            frustration. Bara en liten del av veckan ägnas åt det vi kallar
            integration – allt det vi så högtidligt diskuterar här i kammaren.
          </note>
          <note>
            Det här måste helt och hållet göras om, med en helt annan intensitet,
            med hjälp av ett intensivår. Tanken är att man kommer in i samhället
            direkt med något slags grundidé om att jobba hårt, ta långa dagar,
            läsa svenska på kvällar och helger och ha praktik hela dagen.
            Man får jobba hårt, men i gengäld är de program och de etableringar
            som samhället kommer med av rätt kvalitet, och svenskan är inte
            undermålig.
          </note>
          <note>
            Apropå det jag sa tidigare är det bedrövligt hur få som kommer
            in i jobb från de här programmen i dag. Ja, det är bara några
            procent som kom ­ mer in i dag. Ja, det är bara en minoritet som
            kommer in även i subventio ­ nerade jobb, och om det har blivit
            bättre är det framför allt genom extremt subventionerade jobb.
            Det är absolut inte bra i dag.
          </note>
          <note>
            Ja, det är bedrövligt när det gäller svenskan. Det ska också
            sägas. Svenskundervisningen i dag leder inte ens till att hälften
            av dem som går sfi faktiskt lär sig svenska, enligt de utvärderingar
            och den statistik som finns. I dag fungerar det alltså inte. Inte
            nog med att man är laddad med energi, utan det man möts av är
            av helt undermålig kvalitet.
          </note>
          <note>
            Vi måste alltså gå från detta läge till att man kommer som nyanländ
            till det nya landet och får jobba jättehårt med full energi för
            att kämpa sig in. Det handlar om många timmar och mycket ansträngning.
            Men detta ska mötas av verkliga, seriösa satsningar på praktik
            som fungerar för alla och inte bara för ett fåtal – det finns
            det som fungerar bra i dag också – och en svenskundervisning som
            är oerhört mycket mer effektiv än i dag.
          </note>
          <note>
            Därför vill vi också, och vi är väldigt tacksamma för att det
            finns med i avtalet, att ersättningen för svenska för invandrare
            ska förvandlas till en resultatbaserad peng så att man får betalt
            om folk faktiskt gör framsteg, oberoende av vilken nivå man börjar
            från. Såklart ska det inte vara samma för alla nivåer, utan man
            börjar på en viss nivå. Gör man stora framsteg ska utbildningen
            få respons i form av mer medel medan de som inte gör det inte
            får det.
          </note>
          <note>
            Med det här intensivåret, som vi har kallat det, är det tänkt
            att all den utdragna väntan och frustrationen ska bytas mot något
            intensivt. Jag är väldigt tacksam över att den idén nu har funnit
            acceptans hos många andra partier och många andra här i talarstolen
            i olika former. Men det kommer inte i sig att räcka. Vi kommer
            att behöva göra mycket mer för att det ska fungera mycket bättre
            än i dag. Vi kommer att behöva lyfta utanförskapsområdena, vi
            kommer att behöva lyfta människor och vidta många andra olika
            åtgärder. Vi kommer att behöva driva på med liberala reformer
            för att integrationen ska fungera, långt utöver vad januariavtalet
            innehåller.
          </note>
          <note>
            Reservation 15, som jag yrkade bifall till, handlar om civilsamhället.
            En annan sak vi ser i utvärderingarna är nämligen att varje satsad
            krona, även om det är stor variation på hur väl det fungerar,
            som vi sätter in i civilsamhället i föreningar, idrottsföreningar
            och kafferep där man socialiserar är så otroligt mycket mer effektiv
            än de offentliga byråkratierna. Vi behöver därför hela tiden expandera
            möjligheterna för dem som kan och orkar jobba med de här frågorna
            i civilsamhället så att de får chansen att organisera och bygga
            ut det.
          </note>
          <note>
            Som det står i reservationen handlar det ofta om att de stängs
            ute från upphandlingar och att upphandling i praktiken inte går
            att rikta till civilsamhället så mycket som man borde. Det är
            ju civilsamhället som behöver svara upp mot frågeställningarna
            och som också lyckas så pass väl som de gör. Detta är ett exempel
            på hur vi ibland behöver gå längre än januariavtalet i andra frågor.
          </note>
          <note>
            Återigen vill jag ha det sagt: Det går att lyckas med integrationen.
            Det går att lyckas med invandring. Flera av de största nationerna
            och ekonomierna som världen har skapat har byggts upp av människor
            som har kommit dit, fattiga med tomma händer och ibland helt utan
            utbildning. Om vi i den här kammaren bara fortsätter att utgå
            från att det bara inte kan lyckas utan ska stoppas och motverkas,
            då kan vi inte lyckas. Man måste vilja lyckas för att kunna lyckas.
          </note>
          <note type="speaker">
            Anf. 83 SERKAN KÖSE (S):
          </note>
          <note>
            Fru talman! Jag vill börja med två citat. ”Alla får praktik,
            aldrig jobb. Vi är trötta på det. Att ha ett jobb är att få ett
            liv utan stress.” Det säger Mariama.
          </note>
          <note>
            ”Nu kan vi äntligen köpa saker till våra barn, det kunde vi inte
            förut. Alla kvinnor ska sluta vara hemma, alla ska ut och jobba”,
            säger Gülüzar.
          </note>
          <note>
            Mariama och Gülüzar är två av de åtta långtidsarbetslösa kvinnor
            i Fittja som anställdes av det kommunala bostadsbolaget Botkyrkabyggen
            för två år sedan. Jag träffade dessa kvinnor när de var nyanställda,
            och jag har med glädje följt deras resa. Framför allt har jag
            sett glädjen i deras ögon när de sa till mig: Äntligen ska vi
            få lön och tjäna egna pengar!
          </note>
          <note>
            Fru talman! För kvinnorna betyder jobbet trygghet och ekonomisk
            självständighet. Mammor med ett fast jobb och lön ger tryggare
            barn och i längden ett tryggare område. Det betyder så mycket
            för familjen. Många av dessa kvinnor har hoppat mellan praktikplatser
            i flera år, suttit hemma och gett upp tron på att de kan få ett
            jobb. Därför är jag glad att Botkyrkabyggens projekt Qvinna i
            Botkyrka uppmärksammades på internationella kvinnodagen och fick
            Arbetsförmedlingens jämställdhets- och mångfaldspris.
          </note>
          <note>
            Fru talman! I en ny studie visar OECD att Sverige har en hög
            sysselsättningsgrad bland nyanlända kvinnor jämfört med andra
            liknande länder som Danmark och Tyskland. Efter tio års vistelsetid
            är Sverige det land som uppvisar den allra högsta sysselsättningsgraden
            bland nyanlända kvinnor. Det är glädjande att tidiga språk- och
            utbildningsinsatser lönar sig.
          </note>
          <note>
            Tidigare OECD-studier visar att ju snabbare en nyanländ kvinna
            etablerar sig på arbetsmarknaden, desto bättre går det också för
            hennes barn som föds i Sverige, i synnerhet för döttrarna. Sverige
            uppvisar bättre resultat i detta avseende jämfört med andra länder
            i Europa.
          </note>
          <note>
            Detta är så viktigt. Barn som växer upp och lever i ekonomisk
            utsatthet är nämligen mindre delaktiga i samhället, tenderar att
            ha sämre betyg i skolan, lever oftare under osäkra boendeförhållanden
            och saknar en känsla av att kunna förverkliga sina drömmar. Barn
            som växer upp i fattigdom har sämre livschanser än sina klasskompisar
            och arbetskamrater.
          </note>
          <note>
            Därför är ojämlikhet och fattigdom djupt skadligt för individer
            och samhället. Frustration och förtvivlan väcks bland de personer
            som halkar efter – frustration och förtvivlan som riskerar att
            bana väg för både kriminalitet och extremism.
          </note>
          <note>
            Därför är arbetet mot fattigdom och segregation viktigt och kräver
            tidi ­ ga och långsiktiga insatser och samverkan mellan staten,
            kommunen, civil ­ samhället och näringslivet. Botkyrkabyggens
            projekt, som jag nämnde, är ett positivt exempel på när samverkan
            funkar.
          </note>
          <note>
            Fru talman! Jag nämner Botkyrkabyggens projekt eftersom de lokala
            aktörerna är centrala i arbetet mot segregation. Många kommuner,
            liksom min hemkommun Botkyrka, bedriver redan ett aktivt och strategiskt
            arbete mot segregation och för ökad jämlikhet. Det handlar framför
            allt om olika sociala och arbetsmarknadsmässiga insatser som hjälper
            till att lyfta människor med hjälp av jobb och utbildning.
          </note>
          <note>
            Därför var det så välkommet när regeringen aviserade ett reformpro
            ­ gram för att minska segregationen och lyfta upp fattiga områden.
            Till detta arbete hade regeringen för avsikt att sätta av 2,2
            miljarder årligen för perio ­ den 2020–2027. Botkyrka, min hemkommun,
            är en av de 32 kommuner som skulle få pengar av regeringen för
            att minska segregationen under en tioårsperiod.
          </note>
          <note>
            Detta var den största riktade satsningen som skulle stärka kommunernas
            långsiktiga arbete för att bekämpa segregation. Men tyvärr tog
            M, KD och SD bort den satsningen i den budget som röstades igenom
            i Sveriges riksdag i december – utan några som helst noggranna
            konsekvensanalyser. Det var viktigare att sänka skatten än att
            bekämpa segregationen och fattigdomen. Det är oansvarigt.
          </note>
          <note>
            Segregation är inte en budgetpost. Det handlar om människors
            möjligheter att delta i samhället och att bygga sina liv. Det
            är fråga om barnen och deras framtid, där kriminella krafter väntar,
            likt rovdjur, på rätt tillfälle att dra barnen med sig.
          </note>
          <note>
            Fru talman! Vi behöver inge hopp och framtidstro till alla ungdomar
            som växer upp i fattigdom, till dem som står utanför arbetsmarknaden
            samt till dem som utestängs från bostäder och utbildning på grund
            av trångsynthet. Vi måste på allvar bekämpa segregationen. Då
            kan Sverige inte styras med hjälp av en servettskiss.
          </note>
          <note>
            Fru talman! Jag vill också säga några ord om SD:s integrationspolitik
            och jämställdhetspolitik. I betänkandet, som också har nämnts
            tidigare, finns två förslag från Sverigedemokraterna. Det ena
            förslaget handlar om samhällsorientering. Det andra förslaget
            handlar om att avskaffa bosättningslagen, det vill säga att vi
            inte solidariskt ska ta emot människor som kommer till Sverige
            utan att det även i fortsättningen ska vara några få kommuner
            som tar det ansvaret.
          </note>
          <note>
            SD slår sig för bröstet i frågor som rör hedersvåld. Man kan
            nästan tro att SD kämpar för kvinnors frihet eller för ett jämställt
            samhälle. Men det är inte trovärdigt.
          </note>
          <note>
            SD-företrädare hyllar Polen, ett land som gått från fri aborträtt
            till att lägga fram ett lagförslag om nästan totalt abortförbud.
            Det är inte trovärdigt när SD vill inskränka aborträtten och införa
            samvetsfrihet för vårdpersonal som vägrar att utföra aborter.
            SD vill ta bort pappamånaderna i föräldraförsäkringen, vill avskaffa
            genuspedagogiken i förskolan samt införa sambeskattning – en kvinnofälla
            som togs bort 1971. Alla dessa förslag hotar den svenska jämställdheten.
          </note>
          <note>
            SD slår sig för bröstet i talarstolen och visar att man bryr
            sig om alla tjejer som utsätts för hedersvåld.
          </note>
          <note>
            SD har i riksdagen röstat e mot varje reform som kan förbättra
            livssitu ­ ationen för hbtq-personer. Listan är lång på homofoba
            och transfoba uttal ­ anden bland SD:s företrädare.
          </note>
          <note>
            SD för en konservativ familjepolitik som skulle försvåra vardagen
            för alla familjer som inte är traditionella kärnfamiljer.
          </note>
          <note>
            Sist, men inte minst, vill SD återinföra och bygga ut vårdnadsbidraget,
            som är en kvinnofälla. SD betonar även att kvinnor och män har
            olika roller i barnuppfostran.
          </note>
          <note>
            Fru talman! Sverige ska vara ett land som står upp för kvinnor,
            för jämställdhet och för aborträtten här i Sverige och ute i världen.
            Vi socialdemokrater kommer aldrig att kompromissa med kvinnors
            rätt att bestäm ­ ma över sina egna kroppar, oavsett om det är
            shariapoliser eller SD som hotar denna rättighet. Det är en kamp
            som vi socialdemokrater kommer att ta varje dag.
          </note>
          <note>
            (Applåder)
          </note>
          <note type="speaker">
            Anf. 84 HENRIK VINGE (SD) replik:
          </note>
          <note>
            Fru talman! Det var starka känslor, men det var tyvärr inte helt
            sant. Mycket av det som sas var naturligtvis direkta lögner. Dessutom
            var det i viss mån hyckleri.
          </note>
          <note>
            Jag tänker till exempel på att SD sitter i samma grupp i Europaparlamentet
            som ett polskt parti. Då menar man att det skulle vara problematiskt
            ur kvinnosynpunkt därför att det finns andra regler för abort
            i Polen. Men Socialdemokraterna tillhör också en grupp i Europaparlamentet
            där det finns partier från alla möjliga länder som har en helt
            annan syn på abort och andra frågor. Det angreppet är egentligen
            löjligt.
          </note>
          <note>
            Låt mig gå vidare på det spåret. Då kan man diskutera hur statsminister
            Stefan Löfven har kallat Fatah i Palestina ett systerparti till
            socialdemokratin. Man kan fråga sig hur Fatah ser på abortfrågan
            och på frågan om jämställdhet mellan kvinnor och män. Hur är egentligen
            den situationen i Palestina? Den frågan kan man ställa till Socialdemokraterna,
            om vi nu ska jobba med den typen av guilt by association.
          </note>
          <note>
            I mitt anförande tog jag delvis upp denna fråga. Jag talade en
            del o m hedersvåld. Det är något som S ocialdemokrat erna historiskt
            sett har haft svårt att prata om. De har velat balansera lite
            grann mellan islamistiska krafter och feministiska krafter. For
            the record i dag skulle vi kunna fråga om Socialdemokraterna kan
            ställa upp på de krav jag ställde, nämligen att om man kommer
            till Sverige ska man ta seden dit man kommer. Man ska acceptera
            våra värderingar om kvinnors och mäns lika rättigheter. Man ska
            inte komma hit och pådyvla oss hederskulturer och andra typer
            av kulturella avarter. Kan socialdemokrater tänka sig att ställa
            den typen av krav och säga att om man inte ställer upp på att
            kvinnor och män är lika mycket värda kanske man inte ska få flytta
            till Sverige utan försöka hitta något annat land att flytta till.
            Kan S ocialdemokrat erna ställa upp på det?
          </note>
          <note type="speaker">
            Anf. 85 SERKAN KÖSE (S) replik:
          </note>
          <note>
            Fru talman! Tack för frågan, Henrik Vinge!
          </note>
          <note>
            Det jag har nämnt är mer eller mindre klippt och klistrat från
            SD:s mo ­ tioner som har väckts i Sveriges riksdag. Det är uttalanden
            som era företrädare har gjort. Det är den politik som ditt parti
            och era företrädare har kommunicerat under valrörelser på gator
            och torg.
          </note>
          <note>
            Det vore intressant att få veta vilka av de förslag jag har nämnt
            som inte är sanna.
          </note>
          <note>
            Jag nämnde inte att SD tillhör en grupp i Europaparlamentet,
            utan jag nämnde att era företrädare hyllar den utveckling som
            sker i Polen, Ungern och många andra delar av Europa.
          </note>
          <note>
            Socialdemokratin är en fredsrörelse. Vi kommer aldrig att acceptera
            att människors frihet begränsas, oavsett varifrån de kommer.
          </note>
          <note>
            Vi socialdemokrater kommer alltid att stå på barrikaderna och
            alltid att vara en mur oavsett om det är shariapoliser eller andra
            typer av förtryckare som begränsar kvinnors möjligheter att vara
            fria individer. Det kan jag lova dig!
          </note>
          <note type="speaker">
            Anf. 86 HENRIK VINGE (SD) replik:
          </note>
          <note>
            Fru talman! Det är starka ord här! Vi vet alla här att socialdemokratin
            har haft stora problem med frågan om hedersvåld. Vi vet att det
            har varit konflikter inte minst i er förening i Göteborg, där
            personer till och med har lämnat föreningen därför att konflikten
            har varit svår. Man har inom socialdemokratin inte riktigt lyft
            upp frågan om hedersvåld eftersom man har varit rädd för att tala
            om det, varit rädd för att stöta sig med islamistiska krafter
            och andra krafter som tänker sig att det gynnar främlingsfientlighet.
            Man har varit orolig för att prata om hedersvåld, och det har
            bidragit till problemet.
          </note>
          <note>
            Socialdemokraternas hållning i frågan har varit ett svek mot
            många kvinnor som har utsatts för hedersvåld, och det beror på
            att man inte har tagit itu med problemet i tid. Det är vi alla
            medvetna om, oavsett hur det låter nu från Serkan Köse.
          </note>
          <note>
            Fru talman! Låt oss tala om det som var direkt lögn i Serkan
            Köses anförande, till exempel frågan om sambeskattning. Sanningen
            är att det är en enskild ledamot som vid något tillfälle har motionerat
            om frivillig sam ­ beskattning, det vill säga att den familj som
            vill ska kunna välja att be ­ skattas som familj på det sätt som
            sker i de allra flesta europeiska länder, men den familj som hellre
            vill ha individuell beskattning ska kunna välja det. Det är alltså
            en enskild motion. Serkan Köse är mycket väl medveten om att alla
            partier har enskilda motioner och att de inte nödvändigtvis föl
            ­ jer partiets linje, så att anföra det som någon sorts sverigedemokratisk
            håll ­ ning att vi vill tvinga alla till sambeskattning är en
            direkt lögn.
          </note>
          <note>
            Fru talman! Vi kan också ta upp frågan om att hylla Polen. Om
            det är så att någon över huvud taget har hyllat Polen är jag helt
            övertygad om att det inte har skett på grund av Polens abortlagstiftning.
            Möjligen har man hyllat att Polen är tydligt i sina ställningstaganden
            mot rysk upprustning, har gjort en fantastisk ekonomisk resa,
            gått från kommunism till att bli ett EU-land och så vidare. Det
            finns mycket bra med Polen, men i synen på abortlagstiftning skiljer
            vi oss faktiskt från Polen.
          </note>
          <note>
            (Applåder)
          </note>
          <note type="speaker">
            Anf. 87 SERKAN KÖSE (S) replik:
          </note>
          <note>
            Fru talman! En enskild ledamot har lämnat in en enskild motion
            som inte har passerat partiet. Innebär det att partiet inte står
            bakom den motio ­ nen?
          </note>
          <note>
            Det finns också en motion om vårdnadsbidraget. Jag har till och
            med skrivit upp numret på den om ledamoten Henrik Vinge vill veta
            det. Den lämnades in från SD 2016/17.
          </note>
          <note>
            Det är lite märkligt att en enskild motion kan passera partigruppen
            och lämnas in men inte är partiets politik.
          </note>
          <note>
            Jag skulle kunna stå här och berätta om det arbete som den socialdemokratiska
            regeringen har gjort vad gäller jämställdheten, men timmarna kommer
            inte att räcka till. En del av detta arbete har handlat om att
            bekämpa hedersvåldet. Pengarna till kvinnojourer och satsningen
            på kommunerna är en del av detta. Att vi socialdemokrater och
            regeringen inte har prioriterat denna fråga är alltså inte sant.
          </note>
          <note>
            Återigen: Som socialdemokrat kommer jag att göra mitt yttersta
            för att bekämpa alla de krafter som begränsar kvinnors frihet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 15.)
          </note>
          <note>
            § 12 Frågor om konstarterna och film
          </note>
          <note>
            Kulturutskottets betänkande 2018/19:KrU13
          </note>
          <note>
            Frågor om konstarterna och film
          </note>
          <note>
            föredrogs.
          </note>
          <note type="speaker">
            Anf. 88 CHRISTER NYLANDER (L):
          </note>
          <note>
            Fru talman! I denna debatt om konstarterna och film vill jag
            börja med en övergripande fundering som gäller alla dessa områden
            och som känns särskilt angelägen i dessa dagar.
          </note>
          <note>
            Jag gillar verkligen högkvalitativ konst. Jag beundrar genier.
            Jag älskar människor som överträffar sig själva och andras förväntningar.
            Därför ställer jag mig frågan: Har jag ibland blundat för att
            genier inte varit okej som människor i övrigt? Har jag varit så
            förtjust i det de skapat att jag har blundat och låtit folk bete
            sig otroligt illa utan att säga ifrån, utan att reagera? Jag tror
            att vi är rätt många som borde ställa oss den frågan i dag.
          </note>
          <note>
            Man ska inte tillåtas bete sig hur som helst bara för att man
            är ett geni. Man ska inte blunda för att en människa beter sig
            illa bara för att den människan skapar bra konst. Det blir inte
            färre geniala romaner, det blir inte sämre scenframträdanden och
            det blir inte undermåliga konstverk eller dåliga filmer bara för
            att man ställer krav på att genier ska uppföra sig som folk.
          </note>
          <note>
            Fru talman! I metoo-uppropen för ett tag sedan uppdagades hur
            sexuella övergrepp sopats under mattan i bransch efter bransch
            och sektor efter sektor. Skådespelarna var först ut, men upprop
            följde på en lång rad samhällsområden.
          </note>
          <note>
            Påfallande många av de fall som dök upp har man känt till ganska
            länge, men man har inte agerat. Genierna har fått fortsätta just
            för att de är genier. Kanske har de runt omkring tänkt att de
            inte har råd att säga nej till dem. De är så viktig a för vårt
            varumärke. Det är så viktigt att de gör mål. Det är så viktigt
            att vår sektor vinner val att vi ibland har blundat.
          </note>
          <note>
            Jag tycker att man samtidigt ska ställa sig frågan vad detta
            har kostat. Vilka är det som inte har fått träda fram? Vilka är
            det som hållits tillbaka? Vilka är det som inte vågat yttra sig?
            Vilka är det som inte fått se sin förmåga blomma ut? Vilka romaner
            har inte kunnat skrivas? Vilka scenframträdanden har inte kunnat
            visas upp? Vilka är det som inte kunnat spela ut sin förmåga i
            en film?
          </note>
          <note>
            Fru talman! Efter metoo-uppropen har man på flera områden i samhället
            fått riktigt bra jämställdhetsplaner och rutiner för att motverka
            ytterligare fall. Det är bra och viktigt. Det kommer sannolikt
            att hjälpa. Men det behövs också något mycket svårare. Det behövs
            en attitydförändring så att vi premierar ett annat beteende, ett
            snällt beteende, i stället för att blunda för genier som beter
            sig illa.
          </note>
          <note>
            Jag är övertygad om att vi skulle få mycket bättre konst, många
            fler bra romaner och mycket bättre scenframträdanden om vi lät
            fler människor träda fram och inte lät genier sätta sig på andra
            och skapa rädsla eller tysthetskulturer. Det finns nämligen många
            goda exempel på motsatsen: bra och duktiga genier och kunniga
            människor som genom att vara snälla ock ­ så hjälper andra människor
            till framgång och tillsammans med dem skapar något stort och mycket
            bättre.
          </note>
          <note>
            Visst kan man träda fram som geni genom att trampa ned andra
            eller sätta sig på andra. Men vad våldet må skapa är vanskligt
            och kort. Det dör som en stormvind i öknen bort. De som vill vårda
            svensk kvalitetskultur gör nog på sikt bäst i att premiera snälla
            människor och goda gärningar före förment geniala män som beter
            sig elakt och illa. Det gäller kulturvärlden men inte enbart där.
            Det gäller oss alla, överallt och alltid.
          </note>
          <note>
            Fru talman! Över till två andra specifika saker i detta betänkande.
          </note>
          <note>
            Tillgången till bibliotek är en grundläggande service i ett liberalt
            samhälle. I kommuner och kommundelar i många delar av landet är
            biblioteket det lokala kulturcentrumet. Där ges vi alla, på lika
            villkor, möjlighet att ta del av kultur och böcker. Det kan göra
            ett massivt frigörande intryck att gå till biblioteket och låna
            den där boken som man aldrig sett hemma eftersom man inte har
            så många böcker hemma. Bra bibliotek är därför allra viktigast
            för dem som växer upp i hushåll där det inte finns så många romaner
            och där man inte läser så mycket tillsammans.
          </note>
          <note>
            När det nu på senare tid allt oftare blir problem med stök och
            bråk på biblioteken ser vi samma situation där. Några få tillåts
            förstöra för många andra, och det drabbar dem som behöver biblioteken
            mest. Därför behövs det möjlighet att utfärda tillträdesförbud
            för dem som missköter sig på bibliotek för att värna dem som verkligen
            behöver biblioteken.
          </note>
          <note>
            Fru talman! Filmavtalet tjänade svensk film väldigt väl under
            väldigt lång tid. Det fanns svårigheter att nå nya avtal eftersom
            parterna i förhandlingarna tyckte olika saker. Statens roll var
            då att understödja.
          </note>
          <note>
            Jag vill se ett nytt filmavtal. Jag vill se nya avtal och nya
            tjänster. Jag vill se nya människor och nya intressen som går
            in i avtalen. Jag vill se ett modernt filmavtal i stället för
            den statliga filmpolitik som blev den förra regeringens alternativ
            till filmavtalen, för jag tror att det skulle innebära mycket
            starkare förutsättningar för svensk film på lång sikt.
          </note>
          <note>
            Därför har vi och de andra borgerliga partierna gång på gång
            sagt att det behövs en ny utredning om en ny filmpolitik. Jag
            står fast vid det även nu och yrkar därför bifall till reservation
            14.
          </note>
          <note>
            Avslutningsvis, fru talman, vill jag säga att oavsett vilken
            av konstarterna vi diskuterar och oavsett vilka filmer vi diskuterar
            är det sannolikt så att vi får mycket bättre konst, kultur, film
            och böcker i detta land om vi ser till att människor som är smarta
            och kloka inte hålls tillbaka av andra människor som må vara geniala
            men som sätter sig på och förstör för alla andra.
          </note>
          <note type="speaker">
            Anf. 89 VIKTOR WÄRNICK (M):
          </note>
          <note>
            Fru talman! Till att börja med vill jag yrka bifall till våra
            moderata reservationer, det vill säga reservation 1 om bibliotek
            och läsfrämjande för barn och unga samt reservation 11 om konst
            och arkitektur i det offentliga rummet.
          </note>
          <note>
            Fru talman! Vi har i dag att debattera kulturutskottets motionsbetänk
            ­ ande som gäller frågor om konstarterna och film, ett betänkande
            som spänner mycket brett över många kulturpolitiska områden.
          </note>
          <note>
            För Moderaternas räkning tänker jag i detta anförande fokusera
            på tre ämnesområden: läsning och bibliotek, konst och arkitektur
            samt film.
          </note>
          <note>
            Fru talman! Fler borde läsa mer, men det är lättare sagt än gjort.
            Det finns i dag alltför stora skillnader mellan olika socioekonomiska
            grupper i samhället. Vissa läser ofta, mycket och varierat, medan
            andra aldrig tar till sig annan text än den som fladdrar förbi
            i Facebook- eller Instagramflödet.
          </note>
          <note>
            Detta är problematiskt på både kort och lång sikt. Att läsa ger
            nämligen kunskap, och kunskap ger makt – makt över ens eget liv
            och ens egen framtid. Därför handlar läsning och läsförståelse
            i grunden om människans frihet och om utjämnande av livschanser.
          </note>
          <note>
            Läsning är grunden för ett barns språkliga och intellektuella
            utveck ­ ling. Därför behöver det läsfrämjande arbetet stärkas.
            En god läsförmåga är nyckeln till en framgångsrik skolgång och
            förståelse för andra skoläm ­ nen, och genom litteraturen får
            barn möjlighet att upptäcka och utforska andra världar än sin
            egen.
          </note>
          <note>
            Fru talman! Inget barn väljer sina föräldrar. Inget barn väljer
            heller om bokhyllorna där hemma är fyllda med böcker eller om
            de i stället används till prydnadsförvaring.
          </note>
          <note>
            Vi moderater vill satsa på bibliotekens arbete med att nå barn
            som kommer från utsatta miljöer eller från hem där det kanske
            inte finns någon större läsvana. Ett sätt att göra detta är att
            stärka samarbetet mellan de kommunala biblioteken och skolorna.
            Läslusten hos svenska elever måste öka!
          </note>
          <note>
            Vad gäller de svenska biblioteken vill jag uppmärksamma Christer
            Nylanders och Liberalernas mycket goda resonemang om hur biblioteket
            ska vara en trygg och lugn plats att vistas på. Stök och hot kan
            aldrig tolereras, och här har det offentliga ett ansvar att skapa
            ordning och reda.
          </note>
          <note>
            Det räcker att ta biblioteken i min egen hemkommun Söderhamn
            och i många andra Gävleborgskommuner som exempel: Missbruket tränger
            ofta in i entréerna och resten av lokalerna. Bråk och stök är
            tyvärr en alltför stor del av vardagen.
          </note>
          <note>
            Man ska aldrig behöva känna obehag och otrygghet när man ska
            besöka en av samhällets viktigaste institutioner. Många kommuner
            kämpar för att lösa problemen, men mer behöver göras. På biblioteken
            ska finnas plats för samtal, källkritiska övningar, föreläsningar
            och diskussion, men framför allt ska biblioteken ge rum för tystnad
            och eftertanke.
          </note>
          <note>
            Fru talman! Kulturen genomsyrar samhället på olika sätt, och
            den tar sig också uttryck genom arkitektur och konst i såväl nya
            bostäder som offentliga rum. Sverige växer snabbt och Boverket
            uppskattar att 600 000 nya bostäder behöver byggas till 2025.
            Det innebär också att nya offentliga rum skapas. För att värna
            konst och arkitektur i det offentliga rummet bör vi blicka såväl
            bakåt som framåt.
          </note>
          <note>
            De rivningar som skedde under mitten av 1900-talets andra hälft
            – och därefter framväxten av de så kallade miljonprogrammen –
            innebar viktiga standardhöjningar i form av exempelvis rinnande
            vatten och minskad trångboddhet för många i vårt land. Samtidigt
            har erfarenheten från denna tid visat att trivsel och trygghet
            handlar om mer än så. Rivningsvågen gjorde oåterkalleliga och
            förfulande avtryck i många svenska städer, och många av ingreppen
            framstår i efterhand som svårförståeliga.
          </note>
          <note>
            Detta bör vi dra lärdom av. Balansgången mellan nytt och gammalt,
            mellan bevarande och innovation, är sällan enkel.
          </note>
          <note>
            Staten kan spela en viktig roll i att skapa förutsättningar för
            arkitekter, konstnärer och andra skapande grupper att samverka
            när nya bostadsområden växer fram och när det gäller att sådan
            samverkan sker tidigt i processen. Staten kan också föregå med
            gott exempel när offentliga miljöer utformas genom att på ett
            tydligt sätt koppla ihop byggande, arkitektur och konstnärskap.
          </note>
          <note>
            Fru talman! Filmen kan som få andra konstarter beröra, förändra
            och underhålla. I sina bästa stunder ställer filmen viktiga existentiella
            frågor och bidrar till att vidga människors vyer.
          </note>
          <note>
            Man brukar säga att film gör sig bäst på bio, och biografen är
            för många bygder en av de absolut viktigaste kulturinstitutionerna.
            Hemma i Gävleborgs län finns många mindre men väl så uppskattade
            biografer: Trönö Bio i Söderhamns kommun, Röda Kvarn i Bollnäs
            och Rio Bio i Ockelbo är bara några exempel. Biografen fungerar
            som en vital nod i samhället och bör värnas av det offentliga,
            inte slås undan.
          </note>
          <note>
            Tyvärr var det just detta som det offentliga gjorde när den rödgröna
            skattehöjningen på biomomsen slog till å r 2017 – från 6 procent
            till 25 procent. Detta har försämrat förutsättningarna, framför
            allt för de mindre, momspliktiga, biograferna runtom i landet.
            Antingen har man tvingats höja biljettpriserna eller så har marginalerna
            kraftigt försämrats i en redan ansträngd verksamhet. Nedläggningshoten
            är ständigt närvarande.
          </note>
          <note>
            Vi moderater anser att biomomshöjningen är skadlig och att momssatsen
            bör återgå till 6 procent. Biokulturen i Sverige ska utvecklas,
            inte avvecklas.
          </note>
          <note>
            Fru talman! Film är en viktig konstart men också en kreativ näring
            som skapar många arbetstillfällen. Svensk film och svenska skådespelare
            är starka varumärken som bidrar till en positiv bild av Sverige.
            Svensk film har ett världsrykte med många prisade regissörer,
            skådespelare, sminkörer, fotografer och producenter. Detta är
            inte minst viktigt för ett litet och exportberoende land som vårt.
          </note>
          <note>
            Vi moderater vill se att det snarast tillsätts en ny och bred
            filmutredning där Filmsveriges parter och organisationer, liksom
            riksdagens partier, involveras. Detta har riksdagen också tillkännagivit
            för regeringen redan i juni 2016. Saktfärdigheten och oskickligheten
            hos den rödgröna reger ­ ing ­ en är slående, men nu är det dags
            att man verkställer detta riksdagsbeslut. Regeringen är ansvarig
            inför riksdagen, inte tvärtom.
          </note>
          <note>
            Fru talman! Staten och det offentliga ska vara möjliggörande
            för kulturskapande och kulturdeltagande men inte ta över och styra
            dess innehåll. Vi ska värna vår historia och se till att alla
            har förutsättningar att ta del av den men också att vara en del
            av samtidsdebatten och vår framtid.
          </note>
          <note>
            Politiken ska hålla sig på en armlängds avstånd från kulturens
            innehåll för att undvika att hamna med fingrarna i syltburken.
            Detta är ju också den moderata grundtanken – människor ska själva
            få bestämma över sitt liv och över den kultur man vill att det
            ska innehålla.
          </note>
          <note>
            (Applåder)
          </note>
          <note type="speaker">
            Anf. 90 ARON EMILSSON (SD):
          </note>
          <note>
            Fru talman! När vi i dag debatterar kulturutskottets betänkande
            13 – för övrigt ett omfångsrikt betänkande som berör alltifrån
            språkfrågor och bibliotek till scenkonst och villkor för svensk
            film och för internationell film i Sverige – är en sak lika tydlig
            som blåsippan som spirar ute i backarna så här års: Sverigedemokraterna
            är det parti som har engagemang och som vågar ha ambitioner.
          </note>
          <note>
            Lika tynande som den sista snön är åsikter och nya förslag och
            infallsvinklar från flertalet partier för att möta aktuella behov
            och frågor i denna del av vårt beredningsområde. På det stora
            hela är man nöjd. Det kunde jag som socialkonservativ något välvilligt
            tolka som ett tecken på att krav på förändring saknas, att utrymmet
            för högtflygande reformidéer är begränsat och att man värnar ett
            väldigt försiktigt framåtskridande.
          </note>
          <note>
            Dessvärre tror jag snarare att det handlar om brist på fungerande
            politisk arkitektkonst och en obsolet verktygslåda för att möta
            vård, underhåll och montering av en behovsprövad reformagenda.
          </note>
          <note>
            I betänkandet behandlas en stor uppsättning yrkanden från Sverigedemokraternas
            sida. Jag inser det orimliga i att språka om alla och väljer att
            framför allt plädera för frågan om språk och för bibliotekens
            unika roll och syfte som bildningens fyrbåk i en emellanåt något
            stormande samtid. Villkoren för svensk film och bio kommer min
            kollega Jonas Andersson att beröra närmare i ett senare skede.
          </note>
          <note>
            Situationen för det svenska språket – vår i särklass viktigaste
            identi ­ tetsbärare och i någon mån kulturmarkör – är långsiktigt
            bekymmersam. Vi har under decennier noterat en accelererande rusningstrafik
            av anglicis ­ mer i det offentliga rummet liksom inom utbildningsväsendet.
            Detta gäller inte minst högre akademisk utbildning, där engelskan
            i dag har en för ­ krossande dominans.
          </note>
          <note>
            Samtidigt noterar vi bland yngre generationer ett alltmer krympande
            ordförråd och en krympande användning av svenska språkets variation
            och synonymmelodi. I kombination med denna utveckling har förståelsen
            för och kunskapen om den nordiska språkmelodin minskat radikalt
            i en jämförelse mellan i dag medelålders vuxna och unga skolelever.
          </note>
          <note>
            Globalisering och sociala medier ställer globalt små språkområden
            och deras långsiktiga överlevnad inför helt nya utmaningar. Här
            krävs samhällsinsatser.
          </note>
          <note>
            Samtidigt har vi genom omfattande immigration en ansenlig del
            av befolkningen som i hela samhällen, skolor och familjer kommunicerar
            på andra språk än svenska, vilket hämmar både möjligheten till
            framgångsrik skolgång och högre studier för barn och anställbarheten
            för deras föräldrar. Samförstånd och sammanhållning med det svenska
            samhället uteblir.
          </note>
          <note>
            Detta har allt fler insett, så också – åtminstone i teorin –
            Socialdemokraterna och statsminister Löfven, som jag för en tid
            sedan diskuterade denna fråga med.
          </note>
          <note>
            Idén om språkplikt blir dock relativt verkningslös utan en kombination
            av insatser. Det handlar om att erkänna, bekräfta och synliggöra
            svenskans ställning som det officiella huvudspråket i vårt land
            och inte bara som na ­ tionalspråk. Detta ska inte bara vara fallet
            i Finland utan också i vårt Sverige. Det handlar om att införa
            språktest i medborgarskapsprocessen, och det handlar om samlade
            insatser för de nordiska språken i tidig ålder, såsom initiativ
            som Norden i skolan och andra möjligheter att väva in detta från
            tidig ålder.
          </note>
          <note>
            Fru talman! Kartan över språkpolitiken leder mig osökt in till
            litteraturens tempel och tysta oaser i form av bibliotekens skattkammare
            och litteraturbanker. I sammanhanget vill jag därför passa på
            att yrka bifall till vår reservation 2 angående trygga bibliotek.
          </note>
          <note>
            Det har under de senaste åren återkommande rapporterats om oroligheter
            på bibliotek runt om i landet, senast i raden här utanför Stockholm.
            Anställda där vittnar om öppen narkotikahandel bland böcker och
            om deras oro över både besökarnas och personalens säkerhet och
            personalens arbetsmiljö. I andra fall har det rört sig om hot
            och uppenbart våld mot bibliotekarier.
          </note>
          <note>
            Visst fungerar de allra flesta bibliotek alldeles utmärkt och
            bärs upp av fantastiska bibliotekarier och personal över landet.
            Men undantag eller ej, vi får aldrig kapitulera för en situation
            där bibliotek inte längre upplevs vara en trygg miljö för studier,
            kunskapsinhämtning, släktforskning eller vad det än kan röra sig
            om. Bibliotekens roll sätts ur spel av personer som inte förstår
            att visa vördnad för bibliotekens funktion och miljö och som använder
            miljön för egna syften.
          </note>
          <note>
            Sverigedemokraterna vill därför att regeringen i samverkan med
            berörda aktörer, institutioner och organisationer, bland annat
            Sveriges Kommuner och Landsting, sätter upp ett ramverk och för
            en dialog om att implementera en åtgärdsplan för hur biblioteksmiljön
            kan tryggas från odemokratiska krafter. Engagemanget i kommunerna
            är också påtagligt, och det ska vi ta vara på. Detta bör riksdagen
            ställa sig bakom och tillkännage för regeringen, anser vi.
          </note>
          <note>
            Jag har noterat att ytterligare ett parti i år vågar ta i frågan,
            och det hedrar dem. Om trenden håller i sig kommer kanske alla
            partier att ha ögonen på det här lagom till nästa val. Bättre
            sent än aldrig säger talesättet, men jag skulle snarare säga:
            Ju förr, desto bättre.
          </note>
          <note>
            Bibliotekens öppna rum hör till få oaser där bildningens brunn
            är lika djup och svalkande för arma och rika, unga och gamla.
            Det är dags att vi gemensamt värnar detta demokratiska finrum.
          </note>
          <note>
            (Applåder)
          </note>
          <note type="speaker">
            Anf. 91 NIELS PAARUP-PETERSEN (C):
          </note>
          <note>
            Fru talman och åhörare! Kulturen, inte minst filmen, har en förmåga
            att lyfta frågor brett i samhället som få andra har möjlighet
            att göra. Det har vi inte minst hört Christer Nylander med beröm
            göra när han tog upp filmen om Josefin Nilsson. Vi har också sett
            andra filmer som har lyckats med samma sak. Mia Farrow lyfte fram
            frågan om prostitution och Fucking Åmål lyfte fram frågan kring
            ungdomssexualitet och kärleken och livet i en småstad.
          </note>
          <note>
            Det här är en kultur som hela Sverige borde kunna ta del av.
            Men verkligheten är att med den politik som den rödgröna regeringen
            har fört är det allt färre som faktiskt får tillgång till den.
            Det är inte bra. Precis som i storstaden borde människorna på
            landsbygden få tillgång till den kultur som formar den svenska
            debatten och bilden av vad det är för liv man kan leva och vilka
            möjligheter som finns.
          </note>
          <note>
            Därför vill vi ge stöd till vår reservation nr 17, som handlar
            om att vi vill se ett nytt filmavtal, en ny finansiering för filmen
            och en ny filmutredning. Orsaken till att vi vill det är att den
            rödgröna regeringen har höjt momsen med så pass mycket som 23
            miljoner på de minsta biograferna, vilket gör att många biografer
            ute i landet faktiskt måste stänga.
          </note>
          <note>
            Samtidigt som vi i Centerpartiet tillsammans med andra partier
            har varit drivande för en digitalisering av biograferna, så att
            de kan ha en framtid, har regeringen de senaste åren drivit på
            för en moms som gör att många måste stänga. Det är ingen bra utveckling
            för Sverige och särskilt inte för landsbygden. 5 procent av Sveriges
            biografer bär hela 20 procent av momshöjningen. Så kan vi inte
            ha det. Man har 5 procent av omsättningen och måste bära 20 procent
            av momshöjningen.
          </note>
          <note>
            Nu har vi situationen att medan Stockholm har gratis tillgång
            till statens alla kulturskatter får landsbygdens invånare leva
            med att skattas hårdare för att ha tillgång till kulturen. Det
            är ingen bra dikotomi. Den rödgröna politiken är i ett nötskal
            att straffa landsbygden och belöna storstäderna. Det är inte en
            politik som vi i Centerpartiet står bakom.
          </note>
          <note>
            Den tydliga fokuseringen på filmen är just för att den tillhör
            de mest tillgängliga kulturformerna i Sverige, och vi vill att
            det ska förbli så. Momshöjningen 2007 gör det dyrare att gå på
            bio och minskar tillgängligheten till kultur hos den del av befolkningen
            som redan har sämst tillgång till den, nämligen människorna på
            landsbygden. Man ska också ha med sig att biografer på landsbygden
            och mindre orter betyder mer för kulturen än vad de kanske gör
            i storstäderna, där utbudet över huvud taget är större. Skadeverkningen
            om en biograf stängs ned på landsbygden är oerhört mycket större
            än om det skulle ske i en storstad. Det perspektivet har tyvärr
            saknats i regeringens kulturpolitik.
          </note>
          <note>
            I dag är det dags att slå ett slag för att skapa en kulturell
            infrastruktur i hela landet. Därför yrkar vi bifall till reservation
            17.
          </note>
          <note type="speaker">
            Anf. 92 VASILIKI TSOUPLAKI (V):
          </note>
          <note>
            Fru talman! Arkitektur, form och design påverkar alla människor
            dagligen och handlar i grunden om livskvalitet. Därför är det
            inte förvånande att stadsplanering och arkitektur engagerar människor.
            Vad som är vackert eller inte debatteras friskt på lokaltidningarnas
            insändarsidor.
          </note>
          <note>
            Vänsterpartiets målsättning är ett samhällsbygge som sätter människan
            i centrum. Alla medborgare ska få leva och bo inkluderande i väl
            gestaltade och långsiktigt hållbara miljöer. Dessa ska ha framträdande
            estetiska och konstnärliga värden och beständiga material, för
            det ökar trivsel och därmed människors livskvalitet. Livsmiljön,
            och då särskilt boendet, har en grundläggande betydelse för människors
            hälsa och välbefinnande.
          </note>
          <note>
            En känsla av tillhörighet och stolthet över den gemensamma miljön
            bidrar också till att bygga ett samhälle som håller ihop. Det
            kräver en omsorgsfull och långsiktig planering av städer och hela
            samhällen, både sett till den större helheten och till detaljerna
            där det krävs hög kvalitet. I varje enskild byggnad och på varje
            plats ska man se till att det gestaltas väl. Dagens nya byggnader
            säger mycket om vår samtid och utgör också morgondagens kulturarv.
          </note>
          <note>
            Fru talman! De senaste åren har fokus inom bostadspolitiken varit
            att så snabbt som möjligt få fram så många bostäder som möjligt.
            Det är inte konstigt med tanke på hur eftersatt bostadspolitiken
            har varit från statens sida de senaste decennierna. Men vi ska
            inte bara bygga hus. Vi ska skapa samhällen med platser som blir
            människors hem och miljöer där genera ­ tioner ska kunna leva
            ett gott liv. Vi ska inte behöva välja mellan billigt, snabbt
            och enahanda å ena sidan och dyrt men med hög konstnärlig och
            arkitektonisk kvalitet å andra sidan.
          </note>
          <note>
            Vänsterpartiet vill öppna upp för mer forskning kring hur framtidens
            byggande ska se ut och vill hitta sätt att stimulera innovation
            och nytänk ­ ande.
          </note>
          <note>
            Vi tror också att våra förslag till förändringar i finansieringsmodellen
            för byggande kan stötta den här processen. När en del av risktagandet
            tas över av staten genom exempelvis billiga statliga lån kan politiken
            styra mer mot arkitektonisk kvalitet i stället för att vi fastnar
            i ensidigt aktie ­ ägarfokus hos byggbolagen. Därutöver är vi
            positiva till att hitta sätt som gör att arkitektens roll i byggprocessen
            blir mycket starkare.
          </note>
          <note>
            Organisationen Sveriges Arkitekter beskrev i en skrift för något
            år se ­ dan förenklat hur kostnaderna i ett bygg- och anläggningsprojekt
            kan för ­ delas: en krona för att ta fram programmet, det vill
            säga hela idéutveck ­ lingen, tio kronor till projekteringen,
            hundra kronor till byggande och tu ­ sen kronor till förvaltningen.
            Så ser fördelningen ut.
          </note>
          <note>
            Slutsatsen blir att man genom att lägga lite mer pengar i början
            av ett projekt och att i samarbete med arkitekten hitta långsiktiga
            lösningar kan skapa mervärde långsiktigt både för allmänheten
            och för fastighetsägarna.
          </note>
          <note>
            Fru talman! I utredningen Gestaltad livsmiljö – en ny politik
            för arkitektur, form och design föreslogs att staten ska utreda
            möjligheten att bygga upp en fond i syfte att göra allt det som
            jag har beskrivit.
          </note>
          <note>
            Som förebild lyfte utredningen fram ett danskt exempel, fonden
            Realdania. Realdania är en dansk allmännyttig och affärsdrivande
            förening vars syfte är att skapa livskvalitet för alla genom att
            förbättra byggnadsmiljön. Detta innebär att man stöttar nybyggnation,
            restaureringar och stadsdelsutveckling. Man förvaltar ett stort
            fondkapital som ligger till grund för bidrag som delas ut. Föreningen
            har stöttat över 3 300 projekt under de senaste 15 åren och har
            runt 150 000 medlemmar, i ett litet land som Danmark. Medlemmarna
            är både privata och juridiska personer som kan äga fastigheter
            i Danmark, och de väljer också föreningens styrelse. Vänsterpartiet
            anser att detta är ett intressant exempel att lära av.
          </note>
          <note>
            Enligt utredningen kan en svensk motsvarighet skapas genom att
            en liten del av vinsten eller omsättningen i vissa statliga verksamheter
            varje år tillförs fonden. Detta tror vi skulle vara intressant.
            Fonden kan förvaltas av en stiftelse, och medel ska kunna sökas
            av privatpersoner, företag eller offentliga aktörer som högskolor
            eller kommuner som planerar något spännande nytt projekt. Tyvärr
            valde regeringen att inte ta med detta förslag i den proposition
            som vi beslutade om här för ungefär ett år sedan. Därför väljer
            Vänsterpartiet att lyfta upp detta i en motion i dag. Vi tycker
            att det är ett bra förslag. Det kan stimulera utvecklingen och
            samarbetet inom arkitektur, form och design så att vi kan åstadkomma
            inkluderande, väl gestaltade och långsiktigt hållbara miljöer.
          </note>
          <note>
            Med detta vill jag yrka bifall till vår reservation nr 12, och
            i övrigt ställer jag mig bakom utskottets förslag.
          </note>
          <note>
            Fru talman! Eftersom jag inte tidigare hade möjlighet att ta
            replik på Sverigedemokraterna vill jag nu i mitt inlägg passa
            på att lyfta upp några invändningar kring en del av deras motionsförslag.
          </note>
          <note>
            Jag måste börja med att säga att jag beklagar att det finns kulturpolitiker
            som vill begränsa människors tillgång till kunskap baserat på
            medborgarskap. Det är en elitistisk och diskriminerande politik
            som förs fram i Sverigedemokraternas motion om biblioteksfrågor.
            I den säger Aron Emilsson att svenska och nordiska medborgare
            ska ha särskilda privilegier när det kommer till våra bibliotek.
          </note>
          <note>
            Alla människor som lever här år efter år med tillfälliga uppehållstillstånd
            ska stängas ute från det som Sverigedemokraterna beskriver som
            bärande pelare i det demokratiska systemet. Man säger rakt ut
            att de helt enkelt inte borde få låna böcker. Anledningen sägs
            vara att utländska medborgare inte betalar skatt här, men detta
            stämmer ju bara för en liten del av dem som vistas här i landet
            utan medborgarskap. Och om det var detta som var problemet är
            det oklart varför medborgare i de nordiska länderna skulle ha
            en annan väg till våra bibliotek. De skulle ha större rätt att
            låna böcker här än till exempel min pappa, som var grekisk medborgare
            under hela min uppväxt.
          </note>
          <note>
            I övrigt handlar motionen väldigt mycket om att visa vördnad
            för biblioteken som institution och vara tyst när man är där.
            Kanske menar Sverigedemokraterna att utländska medborgare är sämre
            på den biten, eller vad är det egentligen som ligger till grund
            för detta?
          </note>
          <note>
            Förutom att Sverigedemokraternas kultursyn är elitistisk är den
            starkt konservativ. Bibliotekens roll som demokratins vardagsrum
            måste få inne ­ bära samtal, möten och nya verksamheter. Det hyllade
            nya biblioteket i Helsingfors lånar till exempel ut symaskiner,
            som är ett av de mest populä ­ ra inslagen. Här hemma blir det
            allt vanligare att biblioteken tillhanda ­ håller 3D-skrivare
            för att uppmuntra till eget skapande. De har också börjat erbjuda
            hjälp med digitala tjänster för it-ovana.
          </note>
          <note>
            Förra veckan besökte jag ett bibliotek och lyssnade på en musikensemble
            bestående av bibliotekarier som firade Lennart Hellsings hundraårsjubileum.
            En av dem trollade till och med. Jag gick dit för att bli road
            och glädja mitt barn, inte alls för att bli fylld av vördnad och
            kunskap. Är det detta som i Sverigedemokraternas motion kritiskt
            kallas för att använda bibliotek för sina egna syften?
          </note>
          <note>
            För mig som vänsterpartist är det tydligt att bibliotekens utformning
            och uppdrag måste förändras med tiden. Det är självklart att det
            går att kombinera en utveckling med lugn och ro för dem som vill
            sitta och läsa med en trygg arbetsmiljö för dem som arbetar där.
            Jag är dessutom säker på att den dag vi beslutar att man behöver
            vara svensk eller nordisk medborgare för att låna en bok på ett
            folkbibliotek eller ett högskolebibliotek kan vi inte längre hävda
            att biblioteken utgör demokratins stöttepelare.
          </note>
          <note>
            (Applåder)
          </note>
          <note type="speaker">
            Anf. 93 ARON EMILSSON (SD) replik:
          </note>
          <note>
            Fru talman! Tack, Vasiliki Tsouplaki, för ett friskt anförande!
          </note>
          <note>
            Jag måste börja med att bemöta en del felaktigheter, för jag
            tror att samtliga som lyssnade på mitt anförande, som ser detta
            och som läser betänkandet kan se att vi pekar på att biblioteken
            ska vara ett tillgängligt rum i vår offentliga miljö och vårt
            offentliga samhälle. I mitt anförande pekade jag också på att
            biblioteken är en oas där arm som rik, ung som gammal kan mötas
            i en demokratisk tillgänglighet och i ett öppet offentligt samtal
            men också för att kunna släktforska, söka information, studera
            eller förkovra sig i våra litteraturskatter.
          </note>
          <note>
            Jag tror att alla vi som har tillbringat mycket tid på bibliotek
            kan skriva under på att man ibland under studietiden, under åren
            på universitet eller liknande tjänar på att det finns en sådan
            oas i den offentliga miljön, som annars kan vara brusig. Detta
            gäller särskilt unga med en svagare socio ­ ekonomisk bakgrund,
            som kanske inte kan finna ro i hemmet. Det kan vara en miljö där
            det är svårt att koncentrera sig och fokusera därför att föräld
            ­ rarna har missbruksproblem, men det kan också finnas andra anledningar
            till att man inte finner studiero hemma. Det är detta vi pekar
            på. I den na ­ tionella biblioteksstrategin pekas på att biblioteken
            har ett unikt uppdrag att vara en offentlig miljö där det finns
            ett tyst rum att visa vördnad inför.
          </note>
          <note>
            När det handlar om att knyta vissa tjänster till medborgarskapet
            är det egentligen fullständigt okontroversiellt. Det är bara att
            titta på hur man resonerar i flera av våra grannländer och andra
            länder där man har vissa administrativa lånetjänster och liknande
            kopplade till medborgarskapet och därigenom folkbokföringen, därför
            att vissa tjänster är svårare att tillhandahålla och betalningsansvar
            och liknande inte kan utkrävas om man inte har en folkbokföringsanknytning.
            Detta har Norge och andra länder vissa tjänster för.
          </note>
          <note type="speaker">
            Anf. 94 VASILIKI TSOUPLAKI (V) replik:
          </note>
          <note>
            Fru talman! Du bemöter inte riktigt mina invändningar, Aron Emilsson,
            utan du vill prata om tysta rum och så. Vi är helt överens om
            att det ska finnas tysta rum på bibliotek. Det jag ställer mig
            frågande till är varför ni vill utestänga vissa invånare från
            att låna böcker. Man måste vara medborgare, skriver ni. Att du
            inte sa detta i ditt anförande är inte det viktiga, utan det är
            vad som står i motionen, nämligen att ni vill att riksdagen ska
            ställa sig bakom att utreda möjligheterna att knyta vissa av bibliotekets
            tjänster till medborgarskap.
          </note>
          <note>
            I motionen nämner ni boklån. Då vill jag veta: Varför är det
            ett problem att människor som bor i detta land men inte är svenska
            medborgare får låna böcker? Tycker ni att det är en för stor kostnad
            när hyllor gapar tomma när det gäller människor med tillfälliga
            uppehållstillstånd, vilket ni har varit med och genomfört. Ni
            eftersträvar att människor inte ska kunna få medborgarskap, utan
            de ska år efter år bara ha tillfälliga uppehållstillstånd. Detta
            är verkligen jätteallvarligt, och det är därför jag tar i lite
            grann. Jag brukar inte göra det i talarstolen, men när jag läste
            motionen från Sverigedemokraterna blev jag väldigt upprörd.
          </note>
          <note>
            Jag tycker att Aron Emilsson och Sverigedemokraterna måste förklara
            vad som är problemet med att människor som inte är svenska medborgare
            lånar böcker på våra bibliotek.
          </note>
          <note type="speaker">
            Anf. 95 ARON EMILSSON (SD) replik:
          </note>
          <note>
            Fru talman! Återigen: Det är tydligt när man läser motionen och
            betänkandet att det handlar om att vi vill utreda om det finns
            ett behov av att knyta vissa tjänster av administrativ karaktär
            eller lånekaraktär närmare medborgarskapet.
          </note>
          <note>
            Det har funnits och finns löpande frågetecken, inte minst hos
            många kommuner där man ibland har svårt att hantera och tolka
            bibliotekslagen när det gäller vilka tjänster som ska erbjudas
            för alla, för tillfälliga, för turister, för utbytesstudenter,
            för asylsökande och för personer som saknar uppehållstillstånd.
            Ska alla tjänster tillhandahållas och erbjudas trots att folkbokföringsuppgifter
            kanske saknas, att betalningsansvar inte kan utkrävas och att
            det är en samhällsservice som är skattefinansierad? I hela grundtanken
            finns en samstämmighet i att det finns en anknytning till medborgarskapet
            och att tjänsterna skattefinansieras av medborgarna. Det är egentligen
            inte värre än så.
          </note>
          <note>
            När det gäller det nordiska samarbetet är det inte på något sätt
            exkluderande att påpeka att de nordiska länderna ska ha ett fördjupat
            och ännu starkare integrerat samarbete mellan biblioteksmiljöerna.
            Det finns otroligt många initiativ redan i dag som visar att de
            nordiska länderna har ett fördjupat samarbete i bibliotekstjänster,
            i lånetjänster mellan universitetsbibliotek, i utbytesprogram
            och framför allt i nya innovativa lösningar när det gäller digitalisering
            av biblioteken för att tillgängliggöra och visa de skatter, de
            samtal och den kunskap som finns där, att det är fler filialer
            och att man kan sända och streama och så vidare därifrån.
          </note>
          <note>
            Att man pekar på att det nordiska samarbetet är särskilt djupt
            och särskilt starkt tycker jag snarare att vi ska se som en styrka
            än ett bekymmer.
          </note>
          <note type="speaker">
            Anf. 96 VASILIKI TSOUPLAKI (V) replik:
          </note>
          <note>
            Fru talman! Jag tycker nog att Aron Emilsson till och med gräver
            gropen lite djupare nu. Det påminner lite grann om debatten då
            ni ville förbjuda människor att ha dubbla medborgarskap. Sedan
            visade det sig att vi har en massa nordiska medborgare. Skulle
            man inte få ha svenskt pass och finskt pass samtidigt? Det blev
            ett bekymmer för er. Ni framhåller hela tiden det nordiska samarbetet
            och den nordiska gemenskapen som någonting annorlunda. Hela EU-samarbetet
            med utbyte mellan universitet är ett mycket specifikt samarbetsområde.
          </note>
          <note>
            Jag är därför mycket fundersam. Aron Emilsson har fortfarande
            inte beskrivit vad som är problemet. Handlar det om en adress,
            och är det en folkbokföringsfråga? Det finns ingen anledning att
            tala om medborgarskap. Vi har till exempel, som Aron Emilsson
            nämnde, utbytesstudenter och forskare på våra högskolor och universitet
            som är här för att faktiskt fördjupa kunskaperna och bidra till
            forskningsutvecklingen.
          </note>
          <note>
            Att ni över huvud taget initierar en sådan motion måste ha att
            göra med att ni ser en problematik. Men jag lyckas inte hitta
            någonting annat än att ni gör skillnad mellan å ena sidan svenska
            och nordiska medborgare och å andra sidan andra medborgare när
            det kommer till något så fundamentalt som boklån. I övrigt beskriver
            Aron Emilsson hur fint det är med biblioteken och så vidare. Men
            samma rättigheter ska tydligen inte gälla alla, och det beklagar
            jag verkligen.
          </note>
          <note type="speaker">
            Anf. 97 LAWEN REDAR (S):
          </note>
          <note>
            Fru talman! Min mormor har berättat att de hade två alternativ.
            Antingen fick de bränna böckerna i brasan eller stoppa dem i plastpåsar
            och gräva ned dem i källaren. Eftersom det är att gå diktatorers
            ärenden att bränna böcker fick det bli det andra alternativet.
          </note>
          <note>
            I år har det gått 40 år sedan revolutionen. I Iran finns det
            förmodligen nedgrävda och förmultnade böcker i varenda källare
            och på varenda bakgård. Men trots alla år av censur, förföljelse
            och fängslanden håller sig faktiskt poesin, litteraturen och det
            fria ordet sig ändå starka. De hittar på något sätt sina vägar.
            Nyskriven litteratur med författarpseudonymer sprids utanför Irans
            gränser, och bokcirklar tycks äga rum vid förtäckta möten i yogahallar
            och det som annonseras ut som matlagningskurser. Så ser deras
            verklighet ut.
          </note>
          <note>
            I Turkiet har minoritetsspråket kurdiska varit mer eller mindre
            förbjudet sedan Kemal Atatürks dagar. Men bara några tunnelbanestationer
            härifrån finns allting faktiskt helt välbevarat. Vem som helst
            kan kliva in på det kurdiska biblioteket i Alvik och låna en bok
            på kurdiska eller ta del av kurdiska författares och poeters verk
            på svenska.
          </note>
          <note>
            Paradoxen i att förbjuda språk eller yttrandefrihetens olika
            uttrycksfor ­ mer har visat sig, om än i begränsad form, innebära
            en stegrad kamp för det motsatta. Berättelser har en sådan bärkraft
            i människans natur att de lever vidare. Har man inte lyckats bevara
            böckerna lägger man berättelser ­ na på minnet. På så sätt har
            många av de utrotningshotade språken och berättelserna levt vidare
            i generationer och i ett senare skede kanske åter ­ igen kommit
            i tryck.
          </note>
          <note>
            Fru talman! Vad som ytterst skiljer auktoritära samhällen från
            fria samhällen är graden av yttrandefrihet. Kulturpolitiken i
            vårt demokratiska samhälle grundar sig därför i just detta. Vi
            har ett politiskt ansvar att skydda yttrandefriheten och skapa
            reella förutsättningar för att denna frihet ska nyttjas. Därför
            behöver vi nogsamt beakta den skillnad som råder mellan den subjektiva
            upplevelsen av ett verk och den instrumentella politiska inskränkningen.
          </note>
          <note>
            Fastän Sverige enligt World Press Freedom Index och World Freedom
            of Speech Index rankas som ett av världens mest demokratiska länder
            utifrån liberala kriterier om civila och politiska rättigheter
            oroas jag faktiskt över det som Myndigheten för kulturanalys pekar
            på i sin senaste rapport. Ambitionen att åstadkomma ett samhälle
            fritt från diskriminering hävdas ha påverkat den konstnärliga
            friheten. Villkoren för att beviljas bidrag för kultur kan ha
            kommit att bli politiskt färgade och därmed riskerat principen
            om en armlängds avstånd. Detta måste därför undersökas vidare
            och i så fall åtgärdas, eftersom principen är bärande för vår
            yttrandefrihet och i förlängningen för vår demokrati.
          </note>
          <note>
            Fru talman! Socialdemokraternas ambition på kulturområdet har
            sedan 1974 års kulturproposition varit att tillhandahålla en struktur
            där det fria och frivilliga kulturlivet ska kunna utvecklas. Medvetet
            har vi velat organisera kulturområdet för att egentligen organisera
            politiken ut ur området. Den kulturpolitiska trenden i vår omvärld
            tycks dock vara en annan. Inskränkningar av det fria kulturlivet
            genomförs både instrumentellt och ekonomiskt.
          </note>
          <note>
            En svensk kontext är det som bekymrar mig mest, bortsett från
            Sverigedemokraternas instrumentella intressen, nämligen expansionen
            av styrningen och mätandet. Managementidéer, upphandlingar och
            privatisering ­ ar riskerar att på allvar politisera samhällets
            kanske viktigaste kulturinsti ­ tution, alltså våra allmänna bibliotek.
          </note>
          <note>
            Biblioteksbladets enkät från 2017 visar att privatisering av
            de allmänna biblioteken övervägs i flera kommuner i landet. Att
            besluta om att ge en entreprenör i uppgift att driva folkbibliotek
            bygger sällan på andra argument än lägre kostnad, flexibilitet
            och mindre detaljstyrning. Genomförda biblioteksentreprenader
            har också utvecklat ersättning efter prestation – ju fler utlån,
            desto högre vinst. Dessutom har det visat sig att privata bibliotek
            med denna typ av ersättningssystem och styrning har svårt att
            leva upp till att tillhandahålla litteratur på minoritetsspråk.
          </note>
          <note>
            Den nationella biblioteksstrategin, som presenterades häromveckan
            på Kungliga biblioteket, fastslår att bibliotekens huvudsakliga
            ändamål ska vara att verka för det demokratiska samhällets utveckling
            genom kunskapsförmedling och fri åsiktsbildning. Det ligger alltså
            i bibliotekens uppdrag att genomföra aktiviteter bortom utlåning,
            exempelvis att utveck ­ la metoder för att nå dem som i dag inte
            känner till vad biblioteken har att erbjuda. Folkbibliotekens
            samlingar och utbud av tjänster ska därför inte vara föremål för
            någon form av ideologisk eller politisk inskränkning och inte
            heller någon form av religiös censur, men inte heller kommersiella
            påtryckningar. Därför menar jag att det är mycket angeläget att
            ifrågasätta dessa privatiseringsambitioner som vi ser håller på
            att växa fram.
          </note>
          <note>
            Fru talman! Jag kommer förmodligen att överskrida min anmälda
            talartid. Men jag tycker att det är angeläget inom ramen för detta
            betänkande att också öppet tala om Sverigedemokraternas instrumentella
            ambitioner vad gäller biblioteken. I detta betänkande har de yrkat
            på tre specifika åtgärder som jag tycker är angelägna att lyfta
            fram.
          </note>
          <note>
            Den första handlar om att vissa bibliotekstjänster ska kopplas
            till medborgarskapet. Den andra handlar om att biblioteken inte
            ska ägna särskild uppmärksamhet åt de nationella minoriteternas
            behov av tillgänglig litteratur på minoritetsspråken. Och den
            tredje handlar om att man inte ska tillgodose behovet av litteratur
            på annat språk än svenska för personer med annat modersmål.
          </note>
          <note>
            Fru talman! Det fanns en tidigare skrivning i lagen om att biblioteken
            ska vara tillgängliga för alla medborgare. Men klokt nog har man
            faktiskt tagit bort denna begränsning för att förtydliga bibliotekens
            viktiga roll i det demokratiska samhället. Biblioteken tillhör
            alla, vilket innebär att alla har rätt att ta del av bibliotekens
            utbud. Sverigedemokraterna menar att utländska medborgare ska
            kunna nekas tillgång till bibliotekens tjänster och kopplar oordning
            och stök på bibliotek till etnisk härkomst. Detta gjordes senast
            i en debattartikel i Svenska Dagbladet som jag har tagit del av.
          </note>
          <note>
            Den undersökning som fackföreningen DIK har genomfört, där ca
            1 800 bibliotekarier har svarat på frågor vad gäller oro, stök
            och hotfull stämning, har visat att orsaken till stök varierar
            men att det främst har att göra med var biblioteket är placerat.
            Slutsatsen är att folkbiblioteken kan ses som ett lackmuspapper
            för hur deras lokalsamhälle mår. Ligger biblioteket i ett bostadsområde
            med sociala problem som missbruk eller med socioekonomiskt svag
            prägel kommer det självklart att synas på den plats som är öppen
            för alla, det vill säga våra allmänna bibliotek. Därför måste
            åtgärderna främst vara sociala. Vi kan inte ha bostadsområden
            som präglas av arbetslöshet, fattigdom, kriminalitet och liknande.
          </note>
          <note>
            Även den akuta situationen kräver dock åtgärder. Jag tar arbetsmiljön
            för våra bibliotekarier på stort allvar, och frågan kommer givetvis
            att följas upp – men inte med de slutsatser som baseras på Sverigedemokraternas
            ideologiska grund och antaganden, bortom fakta.
          </note>
          <note>
            Fru talman! Att folkbiblioteken inte ska ägna särskild uppmärksamhet
            åt de nationella minoriteternas behov av litteratur på minoritetsspråken
            innebär näst intill ett synsätt där minoriteter inte ses som en
            självklar del av Sverige. Vi vet alla att de samiska språken är
            hotade. Akut hotade är umesamiskan och pitesamiskan, som talas
            av kanske 10–20 personer, men även lulesamiskan och sydsamiskan
            klassas av Unescos språkatlas som allvarligt hotade. Inte nog
            med att språket, kulturen och jojken har varit förbjuden, vi har
            också en rådande situation där det kommer till en bok på samiska
            vart femte år. För mig är det en självklarhet att de allmänna
            biblioteken ska garantera ursprungsbefolkningen minoritetslitteratur.
          </note>
          <note>
            Är det något jag vill framhålla som alldeles fantastiskt med
            vårt demokratiska Sverige, fru talman, är det att jag kan gå in
            på ett allmänt bibliotek och låna böcker på det förbjudna språket
            kurdiska. Jag kan låna böcker som dem min mormor har grävt ned
            i sin källare och som förmodligen har förmultnat under de 40 år
            diktaturen har härjat i Iran. Det är ett privilegium att vi har
            öppna, välbesökta kulturinstitutioner som inte gör skillnad på
            folk och folk och som finns för att vi ska söka och inhämta kunskap
            och information.
          </note>
          <note>
            Jag tycker att det är helt fantastiskt att yttrandefriheten,
            information och demokrati utgör grunden för våra allmänna bibliotek
            och att jag som svenskfödd har fått lära mig att läsa och skriva
            på kurdiska här i Sverige. Genom alla dessa möjligheter har jag
            fått bottna än mer i min svenska, demokratiska identitet. Detta
            betänkande påminner mig om att alla partier inte är av den uppfattningen.
            Den nya regeringsbildningen uppvisar dock att vi är många som
            är beredda att kämpa för att demokratiuppdraget ska kvarstå i
            sin nuvarande form.
          </note>
          <note>
            Fru talman! Avslutningsvis: I det här betänkandet behandlas motioner
            om språk, arkitektur och filmpolitik. Finns det några frågor från
            de andra partierna besvarar jag självklart dem, men i övrigt yrkar
            jag avslag på mo ­ tionerna och bifall till förslaget i dess helhet.
          </note>
          <note>
            (Applåder)
          </note>
          <note type="speaker">
            Anf. 98 NIELS PAARUP-PETERSEN (C) replik:
          </note>
          <note>
            Fru talman! Jag tackar Lawen Redar för ett mycket bra anförande.
            Vi kan väl enas om att det kan vara positivt att ha olika språk
            i sin bakgrund.
          </note>
          <note>
            Lawen Redar tar upp vikten av yttrandefrihet. Jag tackar för
            det, för är det något som är avgörande är det ju den fria rätten
            att uttrycka sig via kultur och faktiskt komma fram med den enskilda
            yttring människor själva anser är avgörande. Under de senaste
            dagarna har vi sett att Socialdemokraterna i Europaparlamentet,
            och även här i Sverige, har haft en syn på yttrandefriheten på
            den digitala fronten som har varit lite annorlunda än många andra
            partiers här i salen. Jag skulle gärna vilja höra Lawen Redars
            synpunkt på att man nu sätter in inte bara möjligheten utan faktiskt
            kravet på att ett yttrande ska kontrolleras av annan part innan
            det kan framföras fritt. Jag skulle gärna vilja höra Lawen Redars
            syn på det.
          </note>
          <note type="speaker">
            Anf. 99 LAWEN REDAR (S) replik:
          </note>
          <note>
            Fru talman! Ledamoten lyfter fram en fråga som kanske inte specifikt
            avser det här betänkandet, men jag är ändå beredd att svara.
          </note>
          <note>
            Det direktiv som i går röstades igenom i Europarlament har visserligen
            beskrivits som ”polariseringens direktiv”, där den ena parten
            lyfter fram yttrandefriheten och den andra parten ifrågasätter
            de stora kommersiella aktörernas plats på internet. Detta är ett
            minimidirektiv som vi i Socialdemokraterna valde att ställa oss
            bakom för att visa att vi står bakom att kultur- och konstskapare
            ska få ersättning för de verk de skapar. Med den fria spridning
            internet innebär är det faktiskt de största aktörerna som tar
            hem den här typen av ekonomisk vinning av små kulturskapares och
            aktörers verksamhet och skapande. Det är skälet till att vi har
            ställt oss bakom det.
          </note>
          <note>
            Nu är detta ett minimidirektiv som ska implementeras i svensk
            rätt inom två år. Vi kommer att ha fortsatta diskussioner för
            att det inte ska begränsa yttrandefriheten men samtidigt säkerställa
            att upphovsrätten kvarstår som en rätt till inkomst för alla dessa
            konst- och kulturskapare.
          </note>
          <note type="speaker">
            Anf. 100 NIELS PAARUP-PETERSEN (C) replik:
          </note>
          <note>
            Fru talman! Jag tackar för svaret, men det man kan konstatera
            är ju att makten i praktiken blir större hos många av dessa plattformar.
            Det som kommer att hända är nämligen att det kommer att ställas
            krav på ett filter som all content ska gå igenom, inte minst när
            det kommer till det visuella. Sedan kommer den enskilda individen
            som har skapat en parodi, ett mem eller en annan kulturell yttring
            som bygger på existerande, upphovsrättsskyddat material att kräva
            att det ändå ska få framföras. För första gången i svensk historia
            har vi alltså infört ett krav att någon annan ska godkänna när
            ditt verk får framföras i den fria debatten. Det har vi inte varit
            vana vid, och det är någonting som de socialdemokratiska rösterna
            var avgörande för.
          </note>
          <note>
            Lawen Redar har helt rätt i att vi måste se till att kulturskapare
            får betalt. Det var orsaken till att även vi i Centerpartiet gärna
            ville ha ett direktiv som tog tag i dessa frågor. Men den lösning
            som nu har kommit fram innebär att vi i slutändan sitter i en
            situation där ingen kulturskapare som bygger vidare på upphovsrättsskyddat
            material kan veta om det får publiceras och där internetgiganter
            får avgöra genom sina filter. Det ska också finnas någon typ av
            överklagandefunktion som ingen ännu vet hur den ska se ut. Ingen
            minister kan än så länge kommentera hur den ska skapas, men den
            ska avgöra om någonting får framföras.
          </note>
          <note>
            Ur Centerpartiets perspektiv är detta en trist dag för yttrandefriheten
            på europeisk och digital nivå. Jag hade hoppats att Socialdemokraterna
            skulle stå fast vid sin åsikt att detta är skadligt. Det har de
            nämligen tyckt genom hela processen, men de ändrade sig till slut
            – sannolikt pressade av de kommersiella aktörerna.
          </note>
          <note type="speaker">
            Anf. 101 LAWEN REDAR (S) replik:
          </note>
          <note>
            Fru talman! Det är precis det motsatta: Det är att vi har valt
            att inte lyssna på de stora kommersiella aktörerna som gör att
            vi har ställt oss bakom och röstat fram detta direktiv.
          </note>
          <note>
            Detta har varit ett arbete som har pågått under nästan tio års
            tid, och det finns ett flertal artiklar som även jag är bekymrad
            över. Flera av de socialdemokratiska ledamöterna i Europaparlamentet
            har också varit mycket bekymrade över dem. Valet handlade dock
            om att ställa sig bakom direktivet eller att inte göra det. Att
            detta område är ett helt oreglerat fält och att kultur- och konstskapare
            inte får den ansenliga ersättning vi tycker att de ska ha när
            de har uppnått en så oerhört hög nivå av kvalitet, utbildning
            och så vidare i de verk de skapar är en fråga som bekymrar oss.
            Därför har vi ställt oss bakom direktivet.
          </note>
          <note>
            Detta är ett minimidirektiv, och vi ska arbeta vidare med det
            i två år för att implementera det här i Sverige. Jag tror att
            den stora analysen, som just nu inte görs, handlar om de pengar
            som finns bakom detta och som faktiskt inte har kommit kultur-
            och konstskaparna till del. Därför har vi ställt oss bakom direktivet.
            Vi kommer dock att följa upp detta, och ser vi inskränkningar
            i yttrandefriheten kommer vi givetvis att följa upp det. Det ska
            inte landa fel på något sätt.
          </note>
          <note>
            (Applåder)
          </note>
          <note type="speaker">
            Anf. 102 ARON EMILSSON (SD) replik:
          </note>
          <note>
            Fru talman! Återigen får jag börja med att bemöta några rena
            felaktigheter och även några rena missförstånd – tror jag.
          </note>
          <note>
            Lawen Redar berörde bland annat vår syn på minoritetsspråk, men
            jag tror att hon har uppfattat det som raka motsatsen till det
            vi egentligen föreslår. Om man tittar på betänkandet och på vår
            motion i detta ärende ser man nämligen tydligt att vi vill att
            kommunerna enligt bibliotekslagen ska lägga särskild prioritet
            vid inköp av litteratur på svenska och på de natio ­ nella minoritetsspråken.
            Snarare talar vi om att kravet att prioritera böcker och litteratur
            på alla världens språk bör strykas. Det bör snarare vara ett frivilligt
            intresse för kommunen att, i mån av resurser och möjligheter,
            köpa in den formen av litteratur.
          </note>
          <note>
            Internationell litteratur har ett stort värde, inte minst för
            studenter men även i allmänhet. Det finns litteraturskatter från
            världens alla hörn, och i den mån man har resurser ska man givetvis
            kunna fortsätta köpa in den litteraturen.
          </note>
          <note>
            Vi är väldigt tydliga med att vi värnar minoritetsspråken. Om
            man tittar längre fram i betänkandet framgår det med all önskvärd
            tydlighet att vi gör det med starkare emfas än bland andra Socialdemokraterna.
            Sverigedemokraterna har ett antal förslag där vi vill stärka minoritetsspråkens
            status. Det handlar inte minst om just de samiska språk som Lawen
            Redar själv nämnde, där vi pekar på behovet av att dels stärka
            Gaaltije som sydsamiskt centrum för språk och utbildning, dels
            Vaartoe och de delar av Umeå universitet som arbetar med samordnande
            av samiska frågor.
          </note>
          <note>
            Detta är något som vi driver, men Socialdemokraterna har konsekvent
            sagt nej till att stärka den samiska kulturen och det samiska
            språket i dessa avseenden. Det är viktigt att ha med sig aspekten
            med självkritik när man för en debatt som borde vara saklig i
            det avseendet.
          </note>
          <note type="speaker">
            Anf. 103 LAWEN REDAR (S) replik:
          </note>
          <note>
            Fru talman! Jag kan försäkra Aron Emilsson att jag ägnar mycket
            tid och engagemang åt att läsa Sverigedemokraternas motioner av
            skälet att jag är djupt intresserad av vad det är för typ av instrumentell
            kulturpolitik ni för.
          </note>
          <note>
            Vi kan se vad ni tydligt har sagt i motionerna, och jag upprepar
            vad som står där: Biblioteken ska inte ägna särskild uppmärksamhet
            åt de na ­ tionella minoriteternas behov av tillgänglig litteratur
            på minoritetsspråken, och man ska inte tillgodose behovet av litteratur
            på annat språk än svenska för personer som har annat modersmål.
          </note>
          <note>
            Detta är alltså framtaget ur motionerna. Det är vad jag ser är
            slutsatsen där.
          </note>
          <note>
            Sedan är det riktigt att Sverigedemokraterna har lyft fram att
            minoritetsspråken är hotade och att man vill vidta en del åtgärder
            mot detta.
          </note>
          <note>
            Jag kan då återge vilken typ av åtgärder vi har vidtagit för
            att förstärka förutsättningarna för minoritetsspråkens bevarande
            och arbetet bakom det. Vi gav bland annat i juni 2018 i uppdrag
            till Institutet för språk och folkminnen att utreda hur ett språkcentrum
            för de nationella minoritetsspråken kan organiseras. En delrapport
            har lämnats in, och slutrapporten kommer att komma senare – i
            oktober. Jag hoppas att vi där ska få närmare svar på hur vi kan
            organisera, finansiera och bemanna detta arbete. För behovet är
            stort, inte minst när det gäller det samiska språket.
          </note>
          <note type="speaker">
            Anf. 104 ARON EMILSSON (SD) replik:
          </note>
          <note>
            Fru talman! Jag kan återigen börja med att bemöta detta påstående.
            Det är tydligt när man läser vår reservation i avsnittet om biblioteksfrågor,
            just när det gäller förslaget om att utreda hur vissa tjänster
            av mer organisatorisk och administrativ karaktär kan knytas till
            medborgarskapet, även när det gäller inköp av litteratur, att
            de nationella minoritetsspråken och svens ­ ka språket ska undantas.
            Där ska det finnas ett krav på att kommunerna fortsatt prioriterar
            dessa språk – svenska språket och de nationella minoritetsspråken.
          </note>
          <note>
            Men i övrigt kan vi inte på statlig nivå ställa kravet att alla
            kommuner, i glesbygd, på landsbygd, i städer och i storstäder,
            ska ha förmågan och resurserna att prioritera inköp av litteratur
            på alla världens språk. Alla har inte den förmågan, och det måste
            vi vara ödmjuka inför.
          </note>
          <note>
            Jag vill understryka allvaret i att påstå att jag någon gång
            och i någon mån skulle ha knutit frågan om betydelsen av att biblioteken
            ska vara ett öppet, demokratiskt och tyst rum och en oas för både
            studier, bildning, kunskapsförkovran, kunskapsinhämtning och vad
            det än kan röra sig om till en fråga om etnisk härkomst och att
            detta skulle vara hotat av den frågan. Det jag har beskrivit är
            precis detsamma som Liberalerna har sagt i år: Det behövs någon
            typ av tillträdesförbud när personer, oavsett bakgrund, hotar,
            misshandlar eller öppet genomför narkotikahandel på bibliotek.
            Då behöver kommunerna verktyg för att hantera detta.
          </note>
          <note>
            För min del spelar det ingen roll vilken bakgrund, etnicitet
            eller andra attribut den som gör detta har; skadan är lika stor
            alldeles oavsett detta. Jag har aldrig någonsin påstått att det
            skulle ha någonting att göra med någon viss etnisk bakgrund, utan
            jag har snarare velat fånga upp detta samhällsproblem.
          </note>
          <note type="speaker">
            Anf. 105 LAWEN REDAR (S) replik:
          </note>
          <note>
            Fru talman! Jag har tagit del av den artikel som Aron Emilsson
            har skrivit i Svenska Dagbladet liksom av fackförbundet DIK:s
            undersökning. I replikskiftet gentemot Aron Emilsson lyfts det
            fram att man är ytterst bekymrad över den framtoning som finns
            i artikeln om etnisk härkomst.
          </note>
          <note>
            När man talar om oro och stök på biblioteken är det precis det
            här som undersökningen visar när man har samtalat med 1 800 bibliotekarier:
            Det här är ett lackmuspapper för det område där biblioteket ligger.
            Stök, oordning och kriminalitet visar också vilka utmaningar det
            lokalsamhället har.
          </note>
          <note>
            För att vidta särskilda åtgärder krävs sociala insatser. Man
            behöver satsa på skolan, och man behöver se till att vi inte har
            bostadsområden som präglas av fattigdom eller kriminalitet.
          </note>
          <note>
            Men därtill kommer vi självklart att följa upp den specifika
            oro som bibliotekarierna lyfter fram för det som sker i deras
            arbetsmiljö. Det kommer vi att undersöka närmare och se efter
            om det kräver åtgärder.
          </note>
          <note>
            Avslutningsvis vill jag lyfta fram det som Aron Emilsson säger
            beträffande förmågan. Jag litar på den förmåga våra bibliotekarier
            har. Om man i lokalsamhället vill ha och efterfrågar litteratur
            på annat språk än svenska ska det finnas tillgängligt, för det
            är så vi arbetar i det demokratiska Sverige.
          </note>
          <note>
            (Applåder)
          </note>
          <note>
            (forts. § 16)
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av tredje vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 13 Beslut om ärenden som slutdebatterats den 13 mars
          </note>
          <note>
            UbU7 Förskolan
          </note>
          <note>
            Punkt 1 (Förskolans inriktning)
          </note>
          <note>
            1. utskottet
          </note>
          <note>
            2. res. 2 (C)
          </note>
          <note>
            Votering:
          </note>
          <note>
            220 för utskottet
          </note>
          <note>
            29 för res. 2
          </note>
          <note>
            76 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 63 M, 28 V, 22 KD, 14 MP
          </note>
          <note>
            För res. 2: 29 C
          </note>
          <note>
            Avstod: 58 SD, 18 L
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 2 (Obligatorisk språkförskola)
          </note>
          <note>
            1. utskottet
          </note>
          <note>
            2. res. 4 (M, SD, KD)
          </note>
          <note>
            Votering:
          </note>
          <note>
            182 för utskottet
          </note>
          <note>
            143 för res. 4
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 29 C, 28 V, 18 L, 14 MP
          </note>
          <note>
            För res. 4: 63 M, 58 SD, 22 KD
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 6 (Lärandet i förskolan)
          </note>
          <note>
            1. utskottet
          </note>
          <note>
            2. res. 13 (L)
          </note>
          <note>
            Votering:
          </note>
          <note>
            187 för utskottet
          </note>
          <note>
            18 för res. 13
          </note>
          <note>
            120 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 1 M, 29 C, 28 V, 22 KD, 14 MP
          </note>
          <note>
            För res. 13: 18 L
          </note>
          <note>
            Avstod: 62 M, 58 SD
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 7 (Jämställdhet)
          </note>
          <note>
            1. utskottet
          </note>
          <note>
            2. res. 14 (SD)
          </note>
          <note>
            3. res. 15 (V)
          </note>
          <note>
            Förberedande votering:
          </note>
          <note>
            60 för res. 14
          </note>
          <note>
            29 för res. 15
          </note>
          <note>
            236 avstod
          </note>
          <note>
            24 frånvarande
          </note>
          <note>
            Kammaren biträdde res. 14.
          </note>
          <note>
            Kenneth G Forslund (S) och Jonas Eriksson (MP) anmälde att de
            avsett att avstå från att rösta men markerats ha röstat ja.
          </note>
          <note>
            Huvudvotering:
          </note>
          <note>
            239 för utskottet
          </note>
          <note>
            58 för res. 14
          </note>
          <note>
            28 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 63 M, 29 C, 22 KD, 18 L, 14 MP
          </note>
          <note>
            För res. 14: 58 SD
          </note>
          <note>
            Avstod: 28 V
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 13 (Barnomsorgspengen m.m.)
          </note>
          <note>
            1. utskottet
          </note>
          <note>
            2. res. 28 (KD)
          </note>
          <note>
            Votering:
          </note>
          <note>
            245 för utskottet
          </note>
          <note>
            22 för res. 28
          </note>
          <note>
            58 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 63 M, 29 C, 28 V, 18 L, 14 MP
          </note>
          <note>
            För res. 28: 22 KD
          </note>
          <note>
            Avstod: 58 SD
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU15 Studiestöd
          </note>
          <note>
            Punkt 1 (Villkoren för studiemedel)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            153 för utskottet
          </note>
          <note>
            58 för res. 2
          </note>
          <note>
            114 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 28 V, 18 L, 14 MP
          </note>
          <note>
            För res. 2: 58 SD
          </note>
          <note>
            Avstod: 63 M, 29 C, 22 KD
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 2 (Vidareutbildning och omställning)
          </note>
          <note>
            1. utskottet
          </note>
          <note>
            2. res. 5 (M, KD)
          </note>
          <note>
            Votering:
          </note>
          <note>
            240 för utskottet
          </note>
          <note>
            85 för res. 5
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 58 SD, 29 C, 28 V, 18 L, 14 MP
          </note>
          <note>
            För res. 5: 63 M, 22 KD
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 3 (Fribeloppet)
          </note>
          <note>
            1. utskottet
          </note>
          <note>
            2. res. 6 (KD)
          </note>
          <note>
            Votering:
          </note>
          <note>
            303 för utskottet
          </note>
          <note>
            22 för res. 6
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 63 M, 58 SD, 29 C, 28 V, 18 L, 14 MP
          </note>
          <note>
            För res. 6: 22 KD
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 4 (Avskrivning av studieskulder och nedskrivning av studieavgiften
            m.m.)
          </note>
          <note>
            1. utskottet
          </note>
          <note>
            2. res. 8 (SD)
          </note>
          <note>
            3. res. 9 (C)
          </note>
          <note>
            Förberedande votering:
          </note>
          <note>
            59 för res. 8
          </note>
          <note>
            29 för res. 9
          </note>
          <note>
            237 avstod
          </note>
          <note>
            24 frånvarande
          </note>
          <note>
            Kammaren biträdde res. 8.
          </note>
          <note>
            Jonas Eriksson (MP) anmälde att han avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            158 för utskottet
          </note>
          <note>
            57 för res. 8
          </note>
          <note>
            108 avstod
          </note>
          <note>
            26 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 1 C, 28 V, 22 KD, 14 MP
          </note>
          <note>
            För res. 8: 57 SD
          </note>
          <note>
            Avstod: 63 M, 28 C, 17 L
          </note>
          <note>
            Frånvarande: 7 S, 7 M, 5 SD, 2 C, 2 L, 2 MP, 1 -
          </note>
          <note>
            Lina Nordquist (L) anmälde att hon avsett att avstå från att
            rösta men markerats som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 14 Beslut om ärende som slutdebatterats den 14 mars
          </note>
          <note>
            SoU12 Stöd till personer med funktionsnedsättning
          </note>
          <note>
            Punkt 1 (FN:s konvention om rättigheter för personer med funktionsnedsättning)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            296 för utskottet
          </note>
          <note>
            29 för res. 1
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 2 S, 63 M, 58 SD, 29 C, 22 KD, 18 L, 14 MP
          </note>
          <note>
            För res. 1: 1 S, 28 V
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 6 (Förändringar i LSS och assistansersättningen)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            3. res. 6 (KD)
          </note>
          <note>
            Förberedande votering:
          </note>
          <note>
            58 för res. 5
          </note>
          <note>
            22 för res. 6
          </note>
          <note>
            245 avstod
          </note>
          <note>
            24 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            243 för utskottet
          </note>
          <note>
            58 för res. 5
          </note>
          <note>
            24 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 62 M, 29 C, 28 V, 17 L, 14 MP
          </note>
          <note>
            För res. 5: 58 SD
          </note>
          <note>
            Avstod: 1 M, 22 KD, 1 L
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 7 (Samhällsekonomiska konsekvenser av LSS)
          </note>
          <note>
            1. utskottet
          </note>
          <note>
            2. res. 7 (SD, KD)
          </note>
          <note>
            Votering:
          </note>
          <note>
            244 för utskottet
          </note>
          <note>
            80 för res. 7
          </note>
          <note>
            25 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 62 M, 29 C, 28 V, 18 L, 14 MP
          </note>
          <note>
            För res. 7: 58 SD, 22 KD
          </note>
          <note>
            Frånvarande: 7 S, 8 M, 4 SD, 2 C, 1 L, 2 MP, 1 -
          </note>
          <note>
            Punkt 12 (Insatser för att möjliggöra politiskt engagemang)
          </note>
          <note>
            1. utskottet
          </note>
          <note>
            2. res. 12 (C, L)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 13 (Hjälpmedel)
          </note>
          <note>
            1. utskottet
          </note>
          <note>
            2. res. 14 (L)
          </note>
          <note>
            Votering:
          </note>
          <note>
            249 för utskottet
          </note>
          <note>
            18 för res. 14
          </note>
          <note>
            57 avstod
          </note>
          <note>
            25 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 63 M, 29 C, 28 V, 22 KD, 14 MP
          </note>
          <note>
            För res. 14: 18 L
          </note>
          <note>
            Avstod: 57 SD
          </note>
          <note>
            Frånvarande: 7 S, 7 M, 5 SD, 2 C, 1 L, 2 MP, 1 -
          </note>
          <note>
            Punkt 14 (Bilstöd)
          </note>
          <note>
            1. utskottet
          </note>
          <note>
            2. res. 15 (S, C, V, MP)
          </note>
          <note>
            Votering:
          </note>
          <note>
            162 för utskottet
          </note>
          <note>
            163 för res. 15
          </note>
          <note>
            24 frånvarande
          </note>
          <note>
            Kammaren biföll res. 15.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 63 M, 58 SD, 22 KD, 18 L
          </note>
          <note>
            För res. 15: 92 S, 29 C, 28 V, 14 MP
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Nermina Mizimovic (S) anmälde att hon avsett att rösta nej men
            markerats ha röstat ja.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 15 Beslut om ärenden som slutdebatterats vid dagens sammanträde
          </note>
          <note>
            TU9 Kompletterande bestämmelser till EU:s förordning om gräns
            ­ överskridande paketleveranstjänster
          </note>
          <note>
            Kammaren biföll utskottets förslag.
          </note>
          <note>
            FiU22 Finansiell stabilitet och finansmarknadsfrågor
          </note>
          <note>
            Punkt 2 (Amorteringskravet och andra frågor om makrotillsyn och
            hushållens skuldsättning)
          </note>
          <note>
            1. utskottet
          </note>
          <note>
            2. res. 1 (SD, KD, L)
          </note>
          <note>
            Votering:
          </note>
          <note>
            135 för utskottet
          </note>
          <note>
            99 för res. 1
          </note>
          <note>
            90 avstod
          </note>
          <note>
            25 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 28 V, 14 MP
          </note>
          <note>
            För res. 1: 1 M, 58 SD, 22 KD, 18 L
          </note>
          <note>
            Avstod: 62 M, 28 C
          </note>
          <note>
            Frånvarande: 7 S, 7 M, 4 SD, 3 C, 1 L, 2 MP, 1 -
          </note>
          <note>
            Punkt 4 (Struktur och konkurrens på bank- och finansmarknaden)
          </note>
          <note>
            1. utskottet
          </note>
          <note>
            2. res. 5 (M)
          </note>
          <note>
            3. res. 6 (V)
          </note>
          <note>
            Förberedande votering:
          </note>
          <note>
            74 för res. 5
          </note>
          <note>
            28 för res. 6
          </note>
          <note>
            223 avstod
          </note>
          <note>
            24 frånvarande
          </note>
          <note>
            Kammaren biträdde res. 5.
          </note>
          <note>
            Lars Adaktusson, Michael Anefur, Acko Ankarberg Johansson, Camilla
            Brodin, Ebba Busch Thor, Andreas Carlson, Hans Eklind, Jimmy Loord,
            Magnus Oscarsson, Mikael Oscarsson och Roland Utbult (alla KD)
            anmälde att de avsett att avstå från att rösta men markerats ha
            röstat ja.
          </note>
          <note>
            Huvudvotering:
          </note>
          <note>
            235 för utskottet
          </note>
          <note>
            62 för res. 5
          </note>
          <note>
            28 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 1 M, 58 SD, 29 C, 22 KD, 18 L, 14 MP
          </note>
          <note>
            För res. 5: 62 M
          </note>
          <note>
            Avstod: 28 V
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Margareta Cederfelt (M) anmälde att hon avsett att rösta nej
            men markerats ha röstat ja.
          </note>
          <note>
            Punkt 5 (Medlemskap i europeiska bankunionen)
          </note>
          <note>
            1. utskottet
          </note>
          <note>
            2. res. 7 (L)
          </note>
          <note>
            Votering:
          </note>
          <note>
            306 för utskottet
          </note>
          <note>
            18 för res. 7
          </note>
          <note>
            25 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 63 M, 58 SD, 28 C, 28 V, 22 KD, 14 MP
          </note>
          <note>
            För res. 7: 18 L
          </note>
          <note>
            Frånvarande: 7 S, 7 M, 4 SD, 3 C, 1 L, 2 MP, 1 -
          </note>
          <note>
            Punkt 8 (Finansiell rådgivning och avgifter för flytt av pensionsförsäkring
            ­ ar)
          </note>
          <note>
            1. utskottet
          </note>
          <note>
            2. res. 11 (SD)
          </note>
          <note>
            Votering:
          </note>
          <note>
            205 för utskottet
          </note>
          <note>
            57 för res. 11
          </note>
          <note>
            63 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 1 SD, 29 C, 28 V, 22 KD, 18 L, 14 MP
          </note>
          <note>
            För res. 11: 57 SD
          </note>
          <note>
            Avstod: 63 M
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 10 (Kreditupplysning och betalningsanmärkningar)
          </note>
          <note>
            1. utskottet
          </note>
          <note>
            2. res. 12 (SD)
          </note>
          <note>
            Votering:
          </note>
          <note>
            266 för utskottet
          </note>
          <note>
            58 för res. 12
          </note>
          <note>
            25 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 63 M, 28 C, 28 V, 22 KD, 18 L, 14 MP
          </note>
          <note>
            För res. 12: 58 SD
          </note>
          <note>
            Frånvarande: 7 S, 7 M, 4 SD, 3 C, 1 L, 2 MP, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU18 Anpassning av lagen om passagerarregister till EU:s dataskyddsreform
          </note>
          <note>
            Kammaren biföll utskottets förslag.
          </note>
          <note>
            JuU20 Genomförande av rättshjälpsdirektivet
          </note>
          <note>
            Punkt 1 (Möjlighet för åklagare att interimistiskt förordna offentlig
            försvarare)
          </note>
          <note>
            1. utskottet
          </note>
          <note>
            2. res. 1 (S, V, MP)
          </note>
          <note>
            Votering:
          </note>
          <note>
            192 för utskottet
          </note>
          <note>
            133 för res. 1
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 2 S, 63 M, 58 SD, 29 C, 22 KD, 18 L
          </note>
          <note>
            För res. 1: 91 S, 28 V, 14 MP
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Marie Axelsson och Nermina Mizimovic ( båda S) anmälde att de
            avsett att rösta nej men markerats ha röstat ja.
          </note>
          <note>
            Punkt 2 (Nationell domstolsjour)
          </note>
          <note>
            1. utskottet
          </note>
          <note>
            2. res. 2 (S, V, MP)
          </note>
          <note>
            Votering:
          </note>
          <note>
            190 för utskottet
          </note>
          <note>
            134 för res. 2
          </note>
          <note>
            25 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 63 M, 57 SD, 29 C, 22 KD, 18 L
          </note>
          <note>
            För res. 2: 92 S, 1 SD, 28 V, 13 MP
          </note>
          <note>
            Frånvarande: 7 S, 7 M, 4 SD, 2 C, 1 L, 3 MP, 1 -
          </note>
          <note>
            Nermina Mizimovic (S) anmälde att hon avsett att rösta nej men
            markerats ha röstat ja.
          </note>
          <note>
            Leila Ali-Elmi (MP) anmälde att hon avsett att rösta nej men
            markerats som frånvarande.
          </note>
          <note>
            Punkt 3
          </note>
          <note>
            Kammaren biföll utskottets förslag.
          </note>
          <note>
            Punkt 4 (Offentlig försvarare för barn som misstänks för allvarliga
            brott)
          </note>
          <note>
            1. utskottet
          </note>
          <note>
            2. res. 3 (L)
          </note>
          <note>
            Votering:
          </note>
          <note>
            306 för utskottet
          </note>
          <note>
            18 för res. 3
          </note>
          <note>
            25 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 62 M, 58 SD, 29 C, 28 V, 22 KD, 14 MP
          </note>
          <note>
            För res. 3: 18 L
          </note>
          <note>
            Frånvarande: 7 S, 8 M, 4 SD, 2 C, 1 L, 2 MP, 1 -
          </note>
          <note>
            SfU24 Åtgärder för att mildra konsekvenserna på det sociala området
            med anledning av brexit
          </note>
          <note>
            Kammaren biföll utskottets förslag.
          </note>
          <note>
            AU6 Arbetsmarknad och arbetslöshetsförsäkringen
          </note>
          <note>
            Punkt 3 (Arbetsförmedlingen)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 6 (M)
          </note>
          <note>
            V otering:
          </note>
          <note>
            238 för utskottet
          </note>
          <note>
            63 för res. 6
          </note>
          <note>
            23 avstod
          </note>
          <note>
            25 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Amineh Kakabaveh (V) anmälde att hon avsett att rösta ja men
            markerats ha avstått från att rösta.
          </note>
          <note>
            Partivis fördelning av rösterna:
          </note>
          <note>
            För utskottet: 92 S, 58 SD, 29 C, 27 V, 18 L, 14 MP
          </note>
          <note>
            För res. 6: 63 M
          </note>
          <note>
            Avstod: 1 V, 22 KD
          </note>
          <note>
            Frånvarande: 8 S, 7 M, 4 SD, 2 C, 1 L, 2 MP, 1 -
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 8 (V)
          </note>
          <note>
            Votering:
          </note>
          <note>
            241 för utskottet
          </note>
          <note>
            29 för res. 8
          </note>
          <note>
            55 avstod
          </note>
          <note>
            24 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 28 M, 58 SD, 29 C, 1 KD, 18 L, 14 MP
          </note>
          <note>
            För res. 8: 1 M, 28 V
          </note>
          <note>
            Avstod: 34 M, 21 KD
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Lars Beckman, Elisabeth Björnsdotter Rahm, Saila Quicklund, Camilla
            Waltersson Grönvall , Viktor Wärnick och Ann-Britt Åsebol (alla
            M) samt Jimmy Loord (KD) anmälde att de avsett att avstå från
            att rösta men markerats ha röstat ja.
          </note>
          <note>
            Punkt 4 (Arbetsmarknadspolitiska program och insatser)
          </note>
          <note>
            1. utskottet
          </note>
          <note>
            2. res. 10 (C, L)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 6 (Arbetsmarknaden för personer med funktionsnedsättning)
          </note>
          <note>
            1. utskottet
          </note>
          <note>
            2. res. 14 (SD)
          </note>
          <note>
            3. res. 16 (KD)
          </note>
          <note>
            4. res. 17 (L)
          </note>
          <note>
            Förberedande votering 1:
          </note>
          <note>
            22 för res. 16
          </note>
          <note>
            18 för res. 17
          </note>
          <note>
            285 avstod
          </note>
          <note>
            24 frånvarande
          </note>
          <note>
            Kammaren biträdde res. 16.
          </note>
          <note>
            Förberedande votering 2:
          </note>
          <note>
            56 för res. 14
          </note>
          <note>
            23 för res. 16
          </note>
          <note>
            246 avstod
          </note>
          <note>
            24 frånvarande
          </note>
          <note>
            Kammaren biträdde res. 14.
          </note>
          <note>
            Huvudvotering:
          </note>
          <note>
            135 för utskottet
          </note>
          <note>
            58 för res. 14
          </note>
          <note>
            132 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 28 V, 14 MP
          </note>
          <note>
            För res. 14: 58 SD
          </note>
          <note>
            Avstod: 63 M, 29 C, 22 KD, 18 L
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 7 (Arbetslöshetsförsäkringen)
          </note>
          <note>
            1. utskottet
          </note>
          <note>
            2. res. 18 (M)
          </note>
          <note>
            3. res. 19 (SD)
          </note>
          <note>
            4. res. 20 (L)
          </note>
          <note>
            Förberedande votering 1:
          </note>
          <note>
            58 för res. 19
          </note>
          <note>
            18 för res. 20
          </note>
          <note>
            249 avstod
          </note>
          <note>
            24 frånvarande
          </note>
          <note>
            Kammaren biträdde res. 19.
          </note>
          <note>
            Förberedande votering 2:
          </note>
          <note>
            64 för res. 18
          </note>
          <note>
            58 för res. 19
          </note>
          <note>
            203 avstod
          </note>
          <note>
            24 frånvarande
          </note>
          <note>
            Kammaren biträdde res. 18.
          </note>
          <note>
            Leila Ali-Elmi (MP) anmälde att hon avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            185 för utskottet
          </note>
          <note>
            63 för res. 18
          </note>
          <note>
            77 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 29 C, 28 V, 21 KD, 14 MP
          </note>
          <note>
            För res. 18: 63 M
          </note>
          <note>
            Avstod: 58 SD, 1 KD, 18 L
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            AU7 Integration
          </note>
          <note>
            Punkt 2 (Mottagandet av nyanlända invandrare)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            3. res. 4 (C)
          </note>
          <note>
            Förberedande votering:
          </note>
          <note>
            58 för res. 3
          </note>
          <note>
            28 för res. 4
          </note>
          <note>
            237 avstod
          </note>
          <note>
            26 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            188 för utskottet
          </note>
          <note>
            58 för res. 3
          </note>
          <note>
            79 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 92 S, 63 M, 1 V, 18 L, 14 MP
          </note>
          <note>
            För res. 3: 58 SD
          </note>
          <note>
            Avstod: 1 S, 29 C, 27 V, 22 KD
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Punkt 3 (Nyanlända invandrares etablering)
          </note>
          <note>
            1. utskottet
          </note>
          <note>
            2. res. 7 (M)
          </note>
          <note>
            3. res. 8 (V)
          </note>
          <note>
            Förberedande votering:
          </note>
          <note>
            63 för res. 7
          </note>
          <note>
            28 för res. 8
          </note>
          <note>
            233 avstod
          </note>
          <note>
            25 frånvarande
          </note>
          <note>
            Kammaren biträdde res. 7.
          </note>
          <note>
            Jan Björklund (L) anmälde att han avsett att avstå från att rösta
            men markerats som frånvarande.
          </note>
          <note>
            Huvudvotering:
          </note>
          <note>
            212 för utskottet
          </note>
          <note>
            62 för res. 7
          </note>
          <note>
            50 avstod
          </note>
          <note>
            25 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 58 SD, 29 C, 18 L, 14 MP
          </note>
          <note>
            För res. 7: 62 M
          </note>
          <note>
            Avstod: 28 V, 22 KD
          </note>
          <note>
            Frånvarande: 7 S, 8 M, 4 SD, 2 C, 1 L, 2 MP, 1 -
          </note>
          <note>
            Punkt 6 (Civilsamhällets betydelse för integrationen)
          </note>
          <note>
            1. utskottet
          </note>
          <note>
            2. res. 15 (C)
          </note>
          <note>
            3. res. 16 (KD)
          </note>
          <note>
            4. res. 17 (L)
          </note>
          <note>
            Förberedande votering 1:
          </note>
          <note>
            22 för res. 16
          </note>
          <note>
            18 för res. 17
          </note>
          <note>
            284 avstod
          </note>
          <note>
            25 frånvarande
          </note>
          <note>
            Kammaren biträdde res. 16.
          </note>
          <note>
            Ann-Sofie Alm (M) anmälde att hon avsett att avstå från att rösta
            men markerats som frånvarande.
          </note>
          <note>
            Förberedande votering 2:
          </note>
          <note>
            30 för res. 15
          </note>
          <note>
            22 för res. 16
          </note>
          <note>
            273 avstod
          </note>
          <note>
            24 frånvarande
          </note>
          <note>
            Kammaren biträdde res. 15.
          </note>
          <note>
            Elisabeth Falkhaven (MP) anmälde att hon avsett att avstå från
            att rösta men markerats ha röstat ja.
          </note>
          <note>
            Huvudvotering:
          </note>
          <note>
            256 för utskottet
          </note>
          <note>
            29 för res. 15
          </note>
          <note>
            40 avstod
          </note>
          <note>
            24 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 93 S, 63 M, 58 SD, 28 V, 14 MP
          </note>
          <note>
            För res. 15: 29 C
          </note>
          <note>
            Avstod: 22 KD, 18 L
          </note>
          <note>
            Frånvarande: 7 S, 7 M, 4 SD, 2 C, 1 L, 2 MP, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 16 (forts. från § 12) Frågor om konstarterna och film (forts.
            KrU13)
          </note>
          <note type="speaker">
            Anf. 106 ANNA SIBINSKA (MP):
          </note>
          <note>
            Fru talman! Det är viktiga frågor som avhandlas i detta betänkande
            från kulturutskottet. Många motionsyrkanden handlar om litteratur,
            bibliotek, språk, konstarter och film.
          </note>
          <note>
            Låt mig börja med att säga hur viktig frågan om tillgång till
            konst och kultur är för oss i Miljöpartiet. Eftersom kulturen
            är något grundläggande för oss människor måste alla ges möjlighet
            att få uppleva den. Det innebär att kulturpolitiken ska skapa
            bästa möjliga förutsättningar för alla människor oavsett ålder,
            funktionsvariation, socioekonomiska faktorer eller geografisk
            hemvist att ha rimliga och likvärdiga möjligheter att kunna ta
            del av konst och kultur.
          </note>
          <note>
            Museer, bibliotek, konserthus, utställningshallar och andra institutio
            ­ ner ska vara öppna och tillgängliga samt finnas väl spridda
            över hela landet. Likaså ska fria grupper och enskilda konstnärer
            kunna vara verksam ­ ma i landet. Våra nationalscener ska vara
            väl finansierade så att alla till rimlig kostnad kan ta del av
            den konstnärliga verksamheten där.
          </note>
          <note>
            Fru talman! Biblioteken är viktiga institutioner i det demokratiska
            samhället. Här kan människor med olika bakgrund och förutsättningar
            mötas för samtal om samhället och dess utveckling.
          </note>
          <note>
            Biblioteket är en arena för litteratur, läsning, bildning, informationshantering
            och fri åsiktsbildning. I en tid av falska nyheter och alternativa
            fakta är biblioteket en del av totalförsvaret och därmed oerhört
            viktigt för ett fritt och demokratiskt samhälle präglat av mångfald.
            Därför lägger vi i Miljöpartiet stor vikt vid att det på biblioteken
            ska finnas utbildad personal som med sin kompetens kan bistå allmänheten
            med vägledning vid litteratursökning samt informationshantering,
            källkritik och digital kompetens.
          </note>
          <note>
            Många människor har en stark relation till biblioteken. Ofta
            är det loka ­ la folkbiblioteket den offentliga kulturinstitution
            som finns närmast män ­ niskor. Vem har inte som barn, ungdom
            eller vuxen besökt ett bibliotek, botaniserat bland alla böcker,
            tidskrifter och filmer och kommit hem för ­ väntansfull med en
            trave böcker i väskan?
          </note>
          <note>
            Jag kan inte nog påpeka hur viktig läsförmågan är i dag för att
            leva i vårt kunskapssamhälle. En välutvecklad läsförmåga öppnar
            dörrar och ger verktyg för fortsatt lärande och möjligheter att
            vara med och påverka i ett demokratiskt samhälle. Skillnaden mellan
            att känna sig trygg eller obekväm med läsning kan avgöra hela
            skolgången och därmed också hela ens framtid. Skolan och biblioteket
            har en nyckelroll här. Barn och elever behöver läsa själva, bli
            lästa för och utveckla sin läsförståelse i samtal om olika texter
            och läsupplevelser. Grunden för detta läggs redan under de första
            levnadsåren.
          </note>
          <note>
            Fru talman! En av de viktigaste prioriteringarna för den rödgröna
            re ­ geringen på kulturområdet under de senaste åren har varit
            att främja barns och ungas läsande. Omfattande insatser har gjorts
            och görs både på biblio ­ teken och i skolan. Vi har till exempel
            ökat utbudet av och tillgängligheten till biblioteksverksamhet
            i hela landet. Vi har genomfört personalförstärk ­ ningar på skolbiblioteken.
            Vi har också stärkt kompetensutvecklingen till lärare och skolbibliotekarier
            som arbetar med elevers språk- och läsut ­ veckling.
          </note>
          <note>
            Det finns många goda exempel runt om i vårt land på hur man arbetar
            för att öka barns läslust och språkutveckling. I min hemstad Göteborg
            har man under ett par års tid arbetat med satsningen Staden där
            vi läser för våra barn. Det är ett unikt helhetsgrepp som mobiliserar
            hela Göteborg. På bibliotek finns färdiga bokpåsar och bokmärken
            med högläsningstips. Man genomför hembesök hos barnfamiljer för
            att prata högläsning, och flera av stadens förskolor har fått
            hallbibliotek. Att erbjuda böcker för hemlån på olika arenor är
            ett sätt att uppmuntra och in spirera föräldrar till fler läs
            ‑ och berättarstunder tillsammans med barnen.
          </note>
          <note>
            Glädjande nog ser vi nu ett trendbrott i svenska elevers läskunskaper.
            Efter flera internationella kunskapsmätningar med fallande resultat
            har svenska fjärdeklassares läsförmåga förbättrats, och Sverige
            presterar nu bland de bästa i världen. Men samtidigt syns också
            ojämlikheten i läsförmågan. Elevernas bakgrund och socioekonomiska
            situation har fortsatt stor betydelse för resultaten. Vi måste
            överbrygga läsklyftorna.
          </note>
          <note>
            En läsdelegation har arbetat för att samla skola, kulturliv och
            föreningsliv i insatser för läsning i och utanför skolan. Läsdelegationen
            kom med ett betänkande förra året. Vi har ett ansvar att förvalta
            det arbete som påbörjats. De förslag som Läsdelegationen lämnade
            måste tas vidare.
          </note>
          <note>
            Den som lyssnade på statsminister Stefan Löfvens regeringsförklaring
            kunde höra följande: ”Astrid Lindgren sa en gång att barn skapar
            mirakel när de läser. Hon hade rätt. Därför ska tillgången på
            skolbibliotek med utbildade bibliotekarier öka. Läsdelegationens
            förslag genomförs.” Det är glädjande att veta att detta inte bara
            är regeringens ambition utan även Liberalernas och Centerpartiets.
          </note>
          <note>
            Det saknas inte utmaningar för våra bibliotek, och det finns
            ett behov av en långsiktig gemensam strategi för biblioteken i
            Sverige. Nyligen har vi fått ta del av förslaget till en nationell
            biblioteksstrategi, som Kungliga biblioteket fått i uppdrag att
            ta fram. Även här lyfts läsning och lärande fram som medel för
            att nå det yttersta målet att stärka bildningen och därmed demokratin.
            Jag ser fram emot det fortsatta beredningsarbetet med de förslag
            som presenterats.
          </note>
          <note>
            Fru talman! Jag yrkar bifall till förslaget i kulturutskottets
            betänkande och avslag på samtliga reservationer.
          </note>
          <note>
            Anf. 107 JONAS ANDERSSON i Linköping (SD):
          </note>
          <note>
            Fru talman! Jag vill börja med att framhålla att jag ställer
            mig bakom samtliga reservationer från Sverigedemokraterna i det
            här betänkandet. För tids vinnande kommer jag dock att yrka bifall
            endast till reservation 16 från Sverigedemokraterna.
          </note>
          <note>
            Min kollega Aron Emilsson har tidigare under debatten redogjort
            för viktiga områden som detta betänkande berör, såsom biblioteksfrågorna,
            och hur vi sverigedemokrater ser på dem. Själv kommer jag att
            sätta fokus på de filmpolitiska frågorna, som är ständigt aktuella
            att arbeta med på olika sätt för oss ledamöter i kulturutskottet.
          </note>
          <note>
            Fru talman! Sverigedemokraterna har under det här riksmötet i
            en filmpolitisk kommittémotion presenterat ett batteri av förslag
            på området som skulle kunna få stor betydelse för såväl aktörer
            som konsumenter på den svenska filmmarknaden. Ett särskilt betydande
            förslag bland dessa är ett nytt och moderniserat filmavtal i stället
            för dagens helförstatligade filmpolitik. Grundtanken med att staten
            och branschen finansierar filmpolitiken tillsammans är något vi
            i grunden ser positivt på och stöder. Vi anser att en framtida
            utformning för ett filmavtal bör utredas med utgångspunkt i ett
            ömsesidigt engagemang från både branschen och staten.
          </note>
          <note>
            Det tidigare filmavtal som fanns på plats i drygt 50 år kom med
            tiden att bli obsolet, inte minst med tanke på hur eftermarknadssituationen
            för ­ ändrades. Streamingtjänster som till exempel Netflix förändrade
            hur efter ­ marknaden fungerade. Detta påverkade naturligtvis
            möjligheten för film ­ branschens olika aktörer att bidra med
            finansiering i enlighet med hur film ­ avtalet var konstruerat.
          </note>
          <note>
            När filmpropositionen 2016 presenterades av regeringen Löfven
            var det en bra tidpunkt att agera för ett nytt och moderniserat
            filmavtal. Det var också så att riksdagen riktade ett tillkännagivande
            till regeringen under propositionsbehandlingen om att den ville
            se en ny bred parlamentarisk filmutredning. Men i stället har
            vi fått den förstatligade filmpolitik som vi ser i dag, trots
            att den då aktuella filmpropositionen underkändes av riksdagen
            på många punkter.
          </note>
          <note>
            Fru talman! De svenska småortsbiograferna ute på landsbygden
            har drabbats hårt av regeringens helförstatligade filmpolitik,
            vilken har bidragit till att cementera ett storstadsfokus på kulturområdet.
            Höjningen av momsen på biobesök till 25 procent har inneburit
            en dödsstöt för flera av småortsbiograferna, till exempel i Gagnef
            i Dalarna och Säffle i Värmland. Där har man tragiskt nog fått
            kasta in handduken sedan den nya filmpolitiken från regeringen
            realiserades, trots att regeringen budgeterat för ett särskilt
            stöd för biograferna på småorterna. Detta stöd, som finns och
            som regeringen har satsat på, kan enbart gå till nya investeringar,
            inte till att täcka förluster eller till löpande utgifter. Det
            har alltså inte hjälpt småortsbiograferna efter momssmällen. Då
            blir det nästan parodiskt när reger ­ ing ­ en Löfvens filmproposition
            går under namnet Mer film till fler – en sammanhållen filmpolitik
            .
          </note>
          <note>
            De biografer som jag talar om är i många fall de centrala kulturförmedlarna
            på mindre orter. Sverigedemokraterna anser att kulturen på landsbygden
            ska leva och att småstadsbiografernas vara spelar en viktig roll
            i detta, inte bara i teorin utan också i praktiken.
          </note>
          <note>
            Fru talman! En annan viktig politisk fråga på filmområdet rör
            produk ­ tionsincitament. I december 2017 släppte Tillväxtverket
            och Svenska Filminstitutet en rapport som rör införandet av produktionsincitament
            för film i Sverige. I rapporten kom man fram till att Sverige
            missgynnas i den internationella konkurrensen samt att det urholkar
            kapaciteten och kompetensen inom svensk filmproduktion. Att rapporten
            framställdes var en följd av att riksdagen 2016 röstade för att
            regeringen skyndsamt borde utreda möjligheten till produktionsincitament
            och finansieringsstimulanser för inspelning av film i Sverige.
          </note>
          <note>
            Sverige är ett av få länder i Europa som ännu inte har infört
            produk ­ tionsincitament för film. Sverigedemokraterna har dock
            sedan 2015 påtalat att det finns ett starkt behov av handlingskraft
            i frågan eftersom förutsätt ­ ningarna för svensk film försämras
            allteftersom tiden utan rättvisa konkur ­ rensförhållanden fortgår.
          </note>
          <note>
            Kultur- och demokratiminister Amanda Lind har kort efter att
            hon tillträdde hävdat att regeringen kommer att titta närmare
            på produktionsincitament under det innevarande året. Jag har även
            fått en bekräftelse på det i svaret på en skriftlig fråga som
            jag ställde till kultur- och demokratiministern. Det är något
            man kommer att titta på. Ifall det ska hanteras kommer det att
            göras inom ramen för budgetpropositionen. Det låter som att vi
            är överens. Så bra. Då hoppas jag att det kan bli verklighet så
            snart som möjligt.
          </note>
          <note>
            Fru talman! Som jag inledningsvis sa har Sverigedemokraterna
            en hel uppsättning av förslag på det filmpolitiska området, vilka
            skulle kunna föra Sverige i rätt riktning.
          </note>
          <note>
            Sverigedemokraterna är generellt mycket positiva till en utökad
            politisk samverkan med de andra nordiska länderna. Det är självklart
            något som gäller för oss även i filmpolitiken. I 2016 års filmproposition
            anförs just att den svenska filmmarknaden inte är tillräckligt
            stor för att kunna upprätthålla en levande filmbransch. Ett svar
            från oss från politisk håll kan då just vara att satsa på de produktionsincitament
            som jag har talat om men också att satsa på ett utvidgat samarbete
            inom Norden. Det är ett samarbete som redan är gott på många sätt
            i dag men där det säkerligen kan göras mer.
          </note>
          <note>
            Filmbranschens konstnärliga frihet är i sin tur beroende av denna
            självständighet. Det innebär att den konstnärliga friheten skulle
            kunna öka om branschen skulle få ökade möjligheter att stå på
            egna ben genom ett ökat nordiskt samarbete. För den nordiska språkförståelsen
            och många andra saker är det också viktigt med den typen av samarbeten.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 mars.)
          </note>
          <note>
            § 17 Riksrevisionens rapport om investeringssparkonto
          </note>
          <note>
            Skatteutskottets betänkande 2018/19:SkU7
          </note>
          <note>
            Riksrevisionens rapport om inves teringssparkonto (skr. 2018/19:
            30)
          </note>
          <note>
            föredrogs.
          </note>
          <note type="speaker">
            Anf. 108 HAMPUS HAGMAN (KD):
          </note>
          <note>
            Fru talman! Sedan 2012 finns möjligheten för privatpersoner att
            spara pengar på så kallade investeringssparkonton. Dessa konton,
            som oftast förkortas till ISK, infördes av den dåvarande alliansregeringen
            och blev snabbt väldigt populära. Det var bra, därför att sparande
            är väldigt viktigt.
          </note>
          <note>
            Syftet med ISK var att skapa ett system som gör sparande lättare
            och mer attraktivt för fler människor och att möjliggöra större
            ekonomisk frihet för fler. Men tyvärr har den rödgröna regeringen
            fört en politik som minskar den här friheten. Genom att höja skatten
            på ISK två gånger har regeringen gjort denna sparform mindre attraktiv.
            Detta har åtminstone delvis urholkat syftet med sparreformen.
          </note>
          <note>
            Regeringens politik har varit negativ ur minst två olika perspektiv.
            För det första uppmuntras inte privatsparande, och det tycker
            jag är helt fel väg att gå. Tvärtom ska sparande uppmuntras. För
            det andra blir reglerna mind ­ re långsiktiga för spararna. Även
            detta tycker jag är helt fel väg att gå. Tvärtom behöver vi långsiktiga
            regler.
          </note>
          <note>
            När de positiva effekterna med ISK minskas innebär det också
            att det blir svårare för folk i allmänhet att spara på ett effektivt
            sätt. Den som har tid och ork att sätta sig in i olika modeller
            kan givetvis fortfarande spara pengar på ett effektivt sätt. Men
            regeringen har försvårat för alla dem som av olika skäl föredrar
            den enkla modell som ISK är. Alla dem som redan har fullt upp
            med vardagen som det är har fått det svårare att spara pengar
            på ett effektivt sätt. Det är en ojämlikhet som den rödgröna regeringen
            har skapat.
          </note>
          <note>
            Fru talman! Inget system är perfekt, inte heller de system som
            vi har varit med och skapat. Riksrevisionen har i den rapport
            som vi debatterar här i dag pekat på att det behövs förbättringar
            i systemet. Det behövs förbättringar som gör det möjligt att delta
            i nyemissioner och börsintroduk ­ tioner via ISK.
          </note>
          <note>
            Men den sparfientliga politiken från förra mandatperioden verkar
            fortsätta även nu. Regeringen skriver själv att den håller med
            Riksrevisionen om att en översyn av regelverket borde ske, men
            sedan föreslås inga åtgärder. Regeringen erkänner alltså att det
            finns brister på området, men struntar i att göra något åt dem
            och säger sedan att Riksrevisionens rapport är slutbehandlad.
          </note>
          <note>
            Men även om regeringen struntar i privatpersoners sparande ska
            inte vi i riksdagen göra det. Att göra det lättare för privatpersoner
            att spara är en viktig fråga. Därför vill jag och Kristdemokraterna
            att riksdagen tillkännager för regeringen att regelverket ska
            förenklas för investeringssparkonto på det sätt som Riksrevisionen
            föreslår. Jag yrkar därför bifall till reservation 1.
          </note>
          <note type="speaker">
            Anf. 109 PATRIK LUNDQVIST (S):
          </note>
          <note>
            Fru talman! Debatten gäller Riksrevisionens rapport om ISK. Vi
            har hört Hampus Hagman förklara precis vad det är för någonting
            som vi diskuterar. Han säger vid upprepade tillfällen att vi den
            förra mandatperioden gjorde det svårare att spara i ISK. Det är
            faktiskt helt fel. Beskattningen har höjts, men vi har inte gjort
            det svårare.
          </note>
          <note>
            Huvudpoängen med just ISK är ju att det är enkelt att spara i
            till exempel aktier i ett ISK. Man behöver inte när man säljer
            och köper redovisa förluster och vinster på varje enskilt köp
            och så vidare, utan man har en schablonbeskattning som är lika
            och baserad på innehavet över tid och inte värdeförändringarna
            när man till exempel köper och säljer.
          </note>
          <note>
            Det systemet är oförändrat. Det här är den stora vinsten med
            ISK, att man på ett enkelt sätt kan spara i till exempel aktier.
            Men det kan inte vara skattesystemets roll att styra sparande
            från en form till en annan i och med att man tjänar mer pengar
            i ett system än i ett annat.
          </note>
          <note>
            Vårt system borde vara så neutralt som möjligt mellan olika sparformer.
            Det har ingenting med svårighet att göra. Man kan naturligtvis
            hävda att vissa former att placera pengar ska vara mer gynnsamma
            än andra. Men det handlar inte om hur lätt eller svårt det är
            att spara pengar.
          </note>
          <note>
            Det finns naturligtvis problem som framkommer i Riksrevisionens
            rapport. Det gäller till exempel vid nyemissioner och börsintroduktioner.
            Det är sådana saker som vi får ta med oss framöver och titta på.
            I dagsläget finns inte ett förslag att göra några förändringar,
            som vi hörde här tidigare. Men problemen är noterade och kommer
            tids nog att tas om hand, måhända i en större fråga om skattereform
            framöver eller annat.
          </note>
          <note>
            Det är inte så att det att det finns möjlighet, och det har det
            nog inte funnits för så många andra tidigare regeringar heller,
            att omedelbart kasta sig över och direkt ha färdiga förslag för
            saker som kommer i Riksrevisio ­ nens rapport. Man får se över
            det och se till att det blir gjort på ett bra sätt. Så himla bråttom
            är det inte. Det är fortfarande en väldigt bra sparform vi diskuterar
            här i dag.
          </note>
          <note>
            (Applåder)
          </note>
          <note type="speaker">
            Anf. 110 PER ÅSLING (C):
          </note>
          <note>
            Fru talman! Det fanns en tid när handel med aktier och andra
            värdepapper var något som framför allt börsmäklare, finansmän
            och andra insatta sysslade med. Att köpa och sälja värdepapper
            på egen hand var inget som gemene man ägnade sig åt. Sedan kom
            internet. Genom nätbaserade banker kan småsparare i dag enkelt
            handla med värdepapper genom några få knapptryckningar, från både
            traditionella storbanker och mer nischade uppstickarbanker.
          </note>
          <note>
            Genom investeringssparkontot har aktiesparandet förenklats. Det
            har också blivit enklare att deklarera. Den vanliga småspararen
            behöver inte tänka på skattekonsekvenser av att omplacera inom
            ramen för sitt ISK.
          </note>
          <note>
            Fru talman! Investeringssparkonton är ingen exklusiv historia
            för en liten elit. Tvärtom – i dag finns mer än 1,8 miljoner investeringssparkonton
            i Sverige. Totalt har över 280 miljarder investerats via ISK.
            Man kan med fog hävda att det har blivit småspararnas egen folkrörelse.
          </note>
          <note>
            Då måste vi som lagstiftare i riksdagen sända signalen att det
            ska löna sig att spara. Vi ska göra det smidigt att spara, särskilt
            i dagens läge då många hushåll ligger på historiskt höga belåningsnivåer.
          </note>
          <note>
            Herr talman! Riksrevisionens rapport är välkommen. I grunden
            behöver reglerna kring aktiesparande i ISK kontinuerligt ses över.
            Politiken ska sätta ramarna men inte begränsa utvecklingen. Då
            måste regelverket vara lyhört för de begränsningar som det nuvarande
            ISK-systemet innebär.
          </note>
          <note>
            Vilka sparprodukter som ligger i framtiden vet vi inte. Vi kan
            bara titta på begreppet crowdfunding, eller gräsrotsfinansiering,
            som började dyka upp för ett tiotal år sedan. Vad som ligger i
            framtiden kan vi inte mer än gissa, och kanske inte ens det.
          </note>
          <note>
            Med detta, herr talman, yrkar jag bifall till skatteutskottets
            förslag .
          </note>
          <note type="speaker">
            Anf. 111 JOAR FORSSELL (L):
          </note>
          <note>
            Herr talman! Låt mig börja med att citera Socialdemokraterna,
            som alldeles nyss menade att man med denna rapport framför sig
            inte omedelbart behöver ”kasta sig över” saker och göra förändringar.
            Då kan man undra varför Socialdemokraterna förra gången de fick
            makten i det här huset omedelbart kastade sig över ISK-beskattningen
            och började höja den steg för steg. Varför ska man inte omedelbart
            kasta sig över saker åt det ena hållet, när det handlar om att
            skatten kanske borde sänkas, när man så friskt gjorde det åt det
            andra hållet?
          </note>
          <note>
            Herr talman! Det sas tidigare i talarstolen från socialdemokratiskt
            håll att det inte har blivit svårare att spara i ISK. Det stämmer
            inte. Det är svårare om kostnaden är högre därför att skatterna
            ökar. Då blir det svårare att spara pengar till en insats i en
            lägenhet eller i att starta ett företag. Det blir svårare att
            få finansiering för att kunna göra en kreativ, marknadsomvälvande
            innovation av den där idén som har legat och gnagt länge – man
            behöver bara några kronor för att få ut den på marknaden.
          </note>
          <note>
            Herr talman! Det ska självklart vara enkelt att spara, ur ett
            rent byråkratiskt perspektiv. Folk måste kunna begripa hur man
            sparar utan att behöva krångla en massa med deklarationen och
            utan att behöva vara rädd för att göra fel. Därför, herr talman,
            bord e man kanske lära sig av ISK. I stället för att nöja sig
            borde man kanske lägga fram förslag om att det ska bli enklare
            att spara även för dem som inte vill spara i ett ISK. Det innebär
            faktiskt en annan typ av risktagande att spara i ISK än att spara
            på det traditionella sättet. Är det enklare rent tekniskt borde
            man kanske lära sig av det och göra det enklare att spara även
            utanför ett ISK.
          </note>
          <note>
            Men självklart ska skatten på sparande vara låg så att fler personer,
            oavsett vilken bakgrund man har, får chansen att spara ihop pengar
            till det första företaget eller den första lägenheten eller för
            att göra en innovation av sin idé.
          </note>
          <note>
            Jag är glad för att Socialdemokraterna öppnar för att ta med
            detta i diskussionen om en skattereform. Jag är ledsen för att
            Socialdemokraterna inte förstår att man år efter år har försvårat
            sparandet för vanliga människor.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 mars.)
          </note>
          <note>
            § 18 Riksrevisionens rapport om nedsatt moms på livsmedel
          </note>
          <note>
            Skatteutskottets betänkande 2018/19:SkU8
          </note>
          <note>
            Riksrevisionens rapport om nedsatt moms på livsmedel (skr. 2018/19:29)
          </note>
          <note>
            föredrogs.
          </note>
          <note type="speaker">
            Anf. 112 DAVID LÅNG (SD):
          </note>
          <note>
            Herr talman! Betänkande SkU8 behandlar regeringens skrivelse
            nr 29, Riksrevisionens rapport om nedsatt moms på livsmedel .
            Den nedsatta momsen, som ligger på 12 procent, infördes för över
            20 år sedan och syftade till att stärka köpkraften hos bland annat
            barnfamiljer och låginkomsthushåll.
          </note>
          <note>
            Idén är egentligen riktigt bra. Alla konsumerar livsmedel, och
            det är ingen jättestor skillnad när det gäller den mängd livsmedel
            som var och en behöver. Dessutom är låginkomsthushållens kostnadsandelar
            för livsmedel högre än hos mer köpstarka grupper, vilket innebär
            att den relativa nyttan för de grupper som åtgärden riktar sig
            till kan antas vara större. Däremot har det sedan länge konstaterats
            att olika hushåll konsumerar olika dyra livsmedel, vilket borde
            innebära att köpstarka grupper kan ha mer att vinna i absoluta
            tal på den nedsatta momsen.
          </note>
          <note>
            Riksrevisionen har nu i sin rapport nr 25 för 2018 presenterat
            en granskningsrapport om nedsatt moms på livsmedel med avseende
            på pris ­ effekt, fördelningsprofil och kostnadseffektivitet.
            De slutsatser man har kommit fram till är att fördelningsprofilen
            förvisso är ganska god men att kostnadseffektiviteten är låg.
          </note>
          <note>
            Den skatteutgift som följer av den nedsatta momsen är 27 miljarder
            kronor, samtidigt som det bara skulle kosta ungefär hälften så
            mycket, 13,4 miljarder kronor, att kompensera de aktuella målgrupperna
            för en momshöjning till 25 procent. Riksrevisionen menar därmed
            att det bör finnas andra fördelningspolitiska åtgärder som är
            mer träffsäkra än sänkt livsmedelsmoms – åtgärder som är mindre
            kostsamma eller som kan komma målgrupperna bättre till del.
          </note>
          <note>
            I regeringens skrivelse om den här rapporten svarar man bland
            annat att Riksrevisionens rapport kan utgöra underlag för framtida
            arbete. Vi sverigedemokrater menar i stället att det nu, när vi
            har en granskningsrapport som tydligt visar att det finns besparingar
            eller förbättringar att göra motsvarande ett tiotal miljarder
            kronor årligen, finns anledning att ta granskningen på så pass
            stort allvar att man utreder frågan omgående.
          </note>
          <note>
            Regeringen bör utreda vilken eller vilka fördelningspolitiska
            åtgärder som bättre gynnar barnfamiljer och låginkomsthushåll.
            Detta är innebörden av Sverigedemokraternas motion med anledning
            av skrivelsen, och jag yrkar bifall till Sverigedemokraternas
            reservation.
          </note>
          <note type="speaker">
            Anf. 113 SULTAN KAYHAN (S):
          </note>
          <note>
            Herr talman! Den här kammaren har varit med om många skattedebatter.
            Frågan om den mängd skatt som staten behöver ska tas ut i form
            av skatt på konsumtion eller skatt på inkomst och förmögenhet
            har alltid varit föremål för strid. Detta är naturligt i ett samhälle
            där olika medborgares inkomster är olika stora eftersom följden
            av politiska förslag påverkar alla olika mycket.
          </note>
          <note>
            Inte sällan handlar de ideologiska skillnaderna just om detta.
            När högern får som den vill innebär det alltför ofta skattesänkningar
            för de rikaste på bekostnad av välfärden och vad den kan göra
            för de resurssvagare. För oss socialdemokrater är det i stället
            självklart att ha en skattefinansierad välfärd med hög standard
            som omfattar alla samtidigt som skattesystemet styrs i syfte att
            omfördela resurserna i samhället.
          </note>
          <note>
            En progressiv inkomstskatt är mer betungande för höginkomsttagare
            än för låginkomsttagare. Moms, å andra sidan, är lika för alla
            per vara som konsumeras, men exempelvis moms på livsmedel blir
            procentuellt hårdare ju mindre inkomsten är. Skatteförslagen kostar
            alltid något, men inte oväntat kostar de olika mycket för personer
            med olika inkomster.
          </note>
          <note>
            Trots välfärdspolitiken och våra jämlikhetssträvanden finns fortfaran
            ­ de öar av nöd och knapphet i vårt samhälle – fattigpensionärer,
            ensamstående kvinnor med barn där mannen flytt sitt försörjningsansvar,
            långtidssjuka, lågbetalda och lågutbildade, för att nämna några.
            Vi får inte glömma detta trots den officiella bilden av ett välmående
            medelklassamhälle där var och varannan bor i villor och där problemet
            är marginalskatten.
          </note>
          <note>
            Förändringar av skattesatser behöver alltid ske med hänsyn till
            en helhet som sträcker sig högre än enbart siffror och rena skattefrågor.
            Det gäller att se hela Sverige och även människor bortom det egna
            livets synrand. I skattedebatter blir det väldigt tydligt hur
            man anser att finansieringen av välfärden ska se ut och framför
            allt vilka som ska betala för den. Frågor om klass, kön och etnicitet
            är i högsta grad närvarande i skattefrågorna.
          </note>
          <note>
            Herr talman! I dag debatterar vi Riksrevisionens rapport om nedsatt
            moms på livsmedel. Riksrevisionen har undersökt livsmedelsmomsens
            kostnadseffektivitet, och bakgrunden är sänkningen av momsen som
            gjordes i januari 1996. Den ingick i ett större åtgärdsprogram
            med syfte att stabilisera svensk ekonomi efter 1990-talets stora
            ekonomiska kris. Den dåvarande regeringen valde att sänka momsen
            med hänvisning till att man ville motverka negativa fördelningspolitiska
            effekter som skulle komma av sänkta ersättningsnivåer i trygghetssystemen.
            Man menade då att sänkta priser på livsmedel särskilt skulle gynna
            barnfamiljer och låginkomsttag ­ are.
          </note>
          <note>
            Eftersom alla konsumerar mat träffar stödet alla hushåll. Därför
            har momssänkningen på livsmedel en låg kostnadseffektivitet utifrån
            målet att stödja barnfamiljer och låginkomsttagare.
          </note>
          <note>
            Riksrevisionen bedömer att vi skulle kunna öka intäkterna med
            13 miljarder vid en momshöjning om man samtidigt skulle kompensera
            barnfamiljer och låginkomsttagare på ett annat sätt. Men samtidigt
            visar rapporten att sänkningen på livsmedel har en positiv fördelningsprofil,
            vilket innebär att låginkomsttagares och barnfamiljers köpkraft
            stärks relativt andra hushåll, mätt i procentuella förändringar.
            Omvänt innebär detta att även om en höjning av livsmedelsmomsen
            påverkar alla är det låginkomsttagare och barnfamiljer som drabbas
            hårdast.
          </note>
          <note>
            Riksrevisionens rekommendation till regeringen är att tillsätta
            en utredning om nedsatt moms för att avgöra om motivet fortfarande
            är detsamma och att överväga andra sätt att stödja barnfamiljer
            och låginkomsttagare.
          </note>
          <note>
            Herr talman! Det är bra att Riksrevisionen har genomfört den
            här un ­ dersökningen. Rapporten kan utgöra ett underlag för framtida
            arbete, där man kan göra en samlad bedömning.
          </note>
          <note>
            Kostnadseffektivitet är en viktig fråga, men samtidigt kan det
            finnas andra faktorer som behöver beaktas för en fungerande helhet.
            Dessutom anser vi att man inte bör före gripa redan pågående arbete.
            Och det pågår faktiskt momsarbete både inom EU och i Sverige.
          </note>
          <note>
            Dessutom har det sedan januariavtalet mellan regeringspartierna,
            Centerpartiet och Liberalerna funnits planer på att genomföra
            en omfattande skattereform, där man kommer att vända på alla stenar
            för att få till en helhet. Vi socialdemokrater utgår från att
            även denna fråga kommer att finnas med i diskussionerna inför
            kommande skattereform.
          </note>
          <note>
            Med detta sagt yrkar jag även avslag på Sverigedemokraternas
            mo ­ tionsförslag.
          </note>
          <note>
            (Applåder)
          </note>
          <note type="speaker">
            Anf. 114 HELENA VILHELMSSON (C):
          </note>
          <note>
            Herr talman! Vi har i dag att ta ställning till en rapport från
            Riksrevi ­ sionen om effekterna av nedsatt moms på livsmedel.
            Denna reform gjordes vid en tidpunkt för länge sedan för att det
            skulle gynna hushåll med låga inkomster och barnfamiljer. Rapporten
            har svarat på om det har fått fullt prisgenomslag, om det har
            varit positivt ur fördelningspolitisk synpunkt och om det har
            varit kostnadseffektivt.
          </note>
          <note>
            När det gäller de två första frågorna har man väl konstaterat
            att reformen fyllde sitt syfte, men när det gäller den tredje
            frågan, om den har varit kostnadseffektiv, är svaret: Nej, det
            har den inte.
          </note>
          <note>
            Jag tyckte att rapporten var intressant att läsa. Den fick förmodligen
            oss alla att tänka. Jag gissar att gemene man i samhället – våra
            vänner, bekanta, kollegor och kanske många av oss också – nästan
            har glömt bort det faktum att det är lägre moms på mat. Då är
            det intressant att fundera på varför det inte sedan 1996 har gjorts
            någon utvärdering av denna fråga. Dessa åtgärder har aldrig utvärderats,
            och det handlar alltså om en kostnad på 27 miljarder.
          </note>
          <note>
            Men icke desto mindre har, som tur är, slutsatsen blivit att
            om man ska göra något åt detta – det bör man naturligtvis göra
            i längden för att uppnå kostnadseffektivitet – kan man inte bara
            rakt av höja momsen på mat. Det är vi nog alla överens om. Det
            finns ju andra fördelar med nedsatt moms på livsmedel. Detta måste
            beaktas vid en samlad bedömning, och det håller också regeringen
            med om i sina kommentarer till Riksrevisionens rapport. Man har
            också sagt att rapporten har gett en fördjupad kunskap.
          </note>
          <note>
            Det skulle kunna få förödande effekter om man bestämde sig för
            att höja momssatsen på mat. Vi ska komma ihåg att vi 1996 nyss
            hade gått med i EU. Vi har sedan dess haft en livsmedelsproduktion
            som har gått upp och ned. De allra flesta av oss, om inte alla,
            är också överens om att vi ska satsa på en ökad självförsörjningsgrad.
            Livsmedelsproduktion är alltså oerhört viktig, och därmed också
            momssatsen på mat.
          </note>
          <note>
            Jag tycker som många föregående talare att det är klokt att beakta
            de utredningar som redan pågår nationellt och på EU-nivå och att
            vi ska ta med den här frågan i kommande utredningar och även i
            den översyn av skattereformen som ska genomföras i och med januariavtalet.
            Därmed yrkar jag bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 mars.)
          </note>
          <note>
            § 19 Inkomstskatt
          </note>
          <note>
            Skatteutskottets betänkande 2018/19:SkU10
          </note>
          <note>
            Inkomstskatt
          </note>
          <note>
            föredrogs.
          </note>
          <note type="speaker">
            Anf. 115 JÖRGEN BERGLUND (M):
          </note>
          <note>
            Herr talman! När läraren i Kramfors, chauffören i Örnsköldsvik,
            sjuksköterskan i Ånge, butiksbiträdet i Sundsvall och alla andra
            som jobbar nu i dagarna läser sitt lönebesked har de fortfarande
            för lite kvar av sin hårt inarbetade lön. Inkomstskatten för främst
            låg- och medelinkomsttagare måste fortsätta att sänkas. Alla som
            jobbar och har jobbat fick sänkt skatt från årsskiftet i och med
            den budget som röstades igenom här i riksdagen före jul, en budget
            som vi moderater tillsammans med Kristdemokraterna hade arbetat
            fram. Det är vi stolta över, men mer måste göras.
          </note>
          <note>
            Herr talman! De ekonomiska drivkrafterna för arbete är av avgörande
            betydelse för att fler ska jobba. I dag lönar det sig fortfarande
            inte tillräckligt mycket att arbeta, och det finns familjer som
            till och med förlorar disponibel inkomst av att gå från bidrag
            till arbete. Det är varken rätt eller rättvist.
          </note>
          <note>
            För att arbete och ansträngning alltid ska löna sig vill vi fortsätta
            att sänka skatten på arbete och införa en bidragsreform. En skärpt
            arbetslinje skapar fler jobb samtidigt som vi säkerställer att
            svenska folkets samlade skatteresurser oftare går till välfärd
            än till bidrag. Det vinner hela Sverige på, inte minst norra Sverige.
            För att det ska löna sig bättre att arbeta vill vi fortsätta att
            sänka skatten främst för dem med låga inkomster. Det innebär sänkt
            skatt för alla som jobbar, men särskilt för dem som tar steget
            från utanförskap till jobb.
          </note>
          <note>
            Herr talman! När miljöteknikföretagen i Härnösand eller verkstadsindustrin
            i Örnsköldsvik vill anställa personal är bristen på rätt kompetens
            i dag ett stort hinder. För att fler ska ta steget att vidareutbilda
            sig under sitt arbetsliv och bygga upp kompetens som motsvarar
            arbetsmarknadens behov vill vi moderater införa ett omställningsavdrag.
            Omställningsavdraget ska innebära att människor kan få ett skatteavdrag
            för sina utbildningskostnader. Avdraget bör utformas så att de
            som har störst behov av att bygga på sin kompetens och öka sin
            anställbarhet, det vill säga grupper med låga inkomster eller
            med höga sjukskrivningstal, får möjlighet att göra just det. Vi
            föreslår därför att regeringen ska återkomma med förslag på ett
            omställningspaket för att förbättra möjligheterna för människor
            att finansiera högre utbildning senare i livet.
          </note>
          <note>
            Omställningspaketet bör innehålla ett antal saker, bland annat
            ett höjt fribelopp, det vill säga den inkomst som man kan ha vid
            sidan av sina studier för att öka möjligheten att kombinera arbete
            och studier. Vi vill också höja åldersgränsen för bland annat
            studiemedel till 60 år.
          </note>
          <note>
            Herr talman! För att kunna attrahera nyckelpersoner till svenskt
            arbetsliv har Sverige, i likhet med flera andra länder, infört
            en särskild skattelättnad för utländska experter, specialister,
            forskare och andra nyckelpersoner, den så kallade expertskatten.
          </note>
          <note>
            Kriterierna för skatten varierar stort i olika länder. Utvärderingar
            som gjorts visar att detta får effekt på antalet rekryteringar
            av experter, specialister och forskare. Antalet forskare och nyckelpersoner
            som utnyttjar expertskatten i Danmark är till exempel mycket större
            än i Sverige. I sammanhanget ska man beakta att Sverige är ett
            större land och har fler stora företag än Danmark. Fristående
            institutet med fokus på experter, forskare och specialister menar
            att skälen kan vara att inkomstgränsen när det gäller att ansöka
            om expertskatt är högre i Sverige samt att den danska expertskatten
            gäller under längre tid än i Sverige. För att förbättra möjligheterna
            att attrahera nyckelpersonal bör expertskatten ses över. Det gäller
            både den tidsperiod som skattelättnaden kan användas och den inkomstgräns
            som reglerar vilka som kan ansöka om skattelättnad. Sveriges konkurrenskraft
            är beroende av att vi kan attrahera spetskompetens.
          </note>
          <note>
            Herr talman! RUT-avdraget har inneburit att många nya jobb har
            vuxit fram. Svarta jobb har blivit vita med tryggare anställningsförhållanden.
            De nya jobben har ofta gått till människor som tidigare haft en
            svag förankring på arbetsmarknaden, såsom utrikes födda och unga
            kvinnor. Drygt hälften av dem som driver ett företag i RUT-branschen
            är kvinnor.
          </note>
          <note>
            Utöver att skapa fler arbetstillfällen var tanken med RUT-avdraget
            att det skulle underlätta livspusslet för arbetande föräldrar.
            Forskningen har också visat att så har blivit fallet. Men för
            att underlätta människors vardag och för att ännu fler enkla jobb
            ska kunna växa till fanns det en tredubbling av RUT-avdraget i
            den budget som moderater och kristdemokrater lade fram i riksdagen
            före jul och som också vann en majoritet. Om jag har förstått
            det rätt är det även en del av det 73-punktsprogram som regeringen
            tillsammans med Centern och Liberalerna har kommit fram till.
          </note>
          <note>
            Vi vill fortsätta att bredda RUT-reformen och inkludera bland
            annat trygghets ‑ , tvätt ‑ , flytt- och hämttjänster för att
            skapa fler jobb och för att skapa möjligheter för fler att utnyttja
            dem. Samtidigt skulle vi vilja utreda ett mer generöst avdrag
            för äldre, ett bredare hemavdrag för personer över 70 år. Där
            skulle fler och enklare tjänster i hemmet berättiga till skattereduktion.
          </note>
          <note>
            Herr talman! Under förra sommarens skogsbränder rekryterades
            ett hundratal personer från olika delar av landet av Myndigheten
            för samhällsskydd och beredskap, MSB, för att arbeta med släckningsarbete
            i brandområdena. Dessa personer och alla andra som deltog gjorde
            ovärderliga insatser för vårt land. Personerna fick tillfälliga
            anställningsavtal. Enligt Skatteverkets regler ska kost, logi
            samt resor till och från tjänstestället förmånsbeskattas. Dessa
            regler tillämpades i fallet med de tillfälligt anställda brandmännen.
          </note>
          <note>
            Resultatet av Skatteverkets regler blev att främst de frivilliga,
            men även MSB, drabbades av en orimlig administrativ börda när
            de skulle redovisa de förmåner de fått vid släckningsarbetet.
            I slutändan påverkades inte de frivilliga negativt ekonomiskt,
            men det administrativa krångel som uppstod är inte rimligt för
            en grupp som gjort en väldigt viktig samhällsinsats.
          </note>
          <note>
            MSB har tidigare tagit upp frågan med Arbetsgivarverket om att
            kunna anställa insatspersonal på hemorten i stället för på insatsorten
            och på så sätt göra insatsen till en tjänsteresa och därmed undvika
            onödig administration. Vid detta tillfälle fick MSB nej på sin
            begäran.
          </note>
          <note>
            Vi moderater vill att frågan om möjligheten för den tillfälligt
            anställda insatspersonalen att få undantag från Skatteverkets
            regler åter ska prövas och att reglerna som rör frivilligas arbetsinsatser
            vid kriser ska ses över i syfte att underlätta engagemang och
            rekrytering.
          </note>
          <note>
            Avslutningsvis, herr talman, ställer jag mig naturligtvis bakom
            Moderaternas samtliga reservationer, men av tidsskäl yrkar jag
            bifall bara till reservation nr 1.
          </note>
          <note type="speaker">
            Anf. 116 BO BROMAN (SD):
          </note>
          <note>
            Herr talman! Vi ställer oss givetvis bakom samtliga våra reservationer,
            men för att vinna tid vid voteringen yrkar jag bifall endast till
            reservationerna 2 och 17.
          </note>
          <note>
            Sverigedemokraterna är ett socialkonservativt parti. Vi ser ett
            behov av att värna de sociala skyddssystemen för våra medborgare
            genom en välfungerande vårdkedja på alla områden. Det gäller även
            den vård som går in i andra fält än inom den traditionella sjukhusvården.
            Det gäller även den socioekonomiska trygghet som vi förväntar
            oss vara gällande för våra äldre.
          </note>
          <note>
            Efter årtionden av nedrustning av det svenska försvaret ser vi
            dessutom behov av att börja vända utvecklingen för att vi i Sverige
            en dag åter ska kunna erbjuda våra medborgare ett fullvärdigt
            totalförsvar. För att Sverige också ska kunna ha råd med alla
            de ambitioner vi har måste vi bland annat upprätthålla en tillväxtorienterad
            skattepolitik. I dag tar jag därför upp både små och stora skatteförslag
            som har betydelse för dessa områden.
          </note>
          <note>
            I januariöverenskommelsens 73-punktsprogram finns upptaget att
            en omfattande skattereform ska genomföras. Detta ser vi som mycket
            positivt, och vi är givetvis öppna för att delta i sådana samtal.
          </note>
          <note>
            Herr talman! Svenska företag har vid en jämförelse med andra
            länder en hög skatt på personaloptioner, trots redan genomförda
            lättnader i beskattningen. Endast två andra länder ligger i närheten
            av Sverige, och vår skattesats är nästan dubbelt så hög som genomsnittet.
          </note>
          <note>
            Anledningen till detta är att personaloptioner inräknas i inkomstslaget
            tjänst och därför vanligen blir belastade med hög marginalskatt.
            De be ­ skattas inte under inkomst av kapital i Sverige. Problemet
            är att personal ­ optioner egentligen inte är en inkomst av tjänst,
            utan det är ett instrument relaterat till kapital. Optionen är
            alltså beroende av aktiekapitalets värde i bolaget. Därför är
            vår svenska skattemodell avseende personaloptioner principiellt
            felaktig.
          </note>
          <note>
            Sverigedemokraterna vill åtgärda detta juridiska missförhållande
            med en reguljär kapitalbeskattning av den realiserade vinsten
            vid nyttjande och avyttring av personaloptioner. Det skulle minska
            skillnaden mellan den högsta och den lägsta kapitalskattesatsen
            och medföra en beskattningsmässigt sett mer rättvis koppling mellan
            underlag och inkomst.
          </note>
          <note>
            Herr talman! Den svenska vården är högt belastad, inte minst
            till följd av för små resurser och hög efterfrågan från en växande
            befolkning. Sjuksköterskor och andra inom vården gör en hjälteinsats
            för att rädda liv och arbeta med människors behov av vård och
            hjälp. Lika tung börda bär anställda inom äldreomsorgen – det
            är ytterligare ett område där många anställda är pressade. Vi
            politiker behöva sända en signal om hur högt vi värdesätter anställda
            inom vård och omsorg. Till saken hör att det också är rimligt
            att lika skatteregler gäller för båda dessa branscher, särskilt
            där branscherna överlappar varandra. Där vården går in i omsorgen
            är det fullt motiverat att vårdens regler ska gälla även inom
            äldreomsorgen. Vi föreslår därför att undantaget för skattepliktig
            kostförmån även ska omfatta den vårdpersonal som arbetar på somatiska
            avdelningar inom äldreomsorgen.
          </note>
          <note>
            Herr talman! Våra äldre som har tjänat vårt land i många år har
            burit och byggt vårt land. Det är ett faktum att de som är äldre
            har arbetat längre tid och fler år jämfört med yngre, vilket i
            sig förstås är fullständigt naturligt. De som har arbetat lång
            tid i Sverige är också de personer som har betalat mest skatt
            i kronor räknat. Att dessa människor erhåller en högre skatt på
            sina intjänade pengar än yngre anställda är helt orimligt. Det
            ter sig som en form av straffbeskattning av äldre människors långa
            arbetsliv.
          </note>
          <note>
            Därför menar vi att vi måste avskaffa denna straffskatt för pensionärer
            helt, alltså den extra skatt som åläggs inkomst av pension jämfört
            med inkomst av tjänst. Regeringens skattesänkning är ett steg
            i helt rätt riktning, men vi är inte nöjda förrän skatten tagits
            bort i sin helhet. Vi vill därför att inkomst av tjänst även ska
            inkludera inkomst av pension.
          </note>
          <note>
            Herr talman! Den gångna sommaren var mycket varm, så varm att
            många av oss ibland började fundera på om vi verkligen var i Sverige.
            Här brukar temperaturen ändå hållas någorlunda lagom sommartid.
            Sommarvärmen kan ofta ge en känsla av trygghet, men sommaren som
            var innebar värmen inte enbart en känsla av trygghet. Tvärtom
            skapades bland många en stark oro när stora bränder härjade på
            många platser runt om i landet. Det var många som fick anmäla
            sig frivilligt som insatspersonal och resurser beredda att bekämpa
            bränder om spridningen skulle ta fart.
          </note>
          <note>
            Sverigedemokraterna vill göra en pålysning om att vi behöver
            värdesätta de personer som på riktigt deltog i att släcka skogsbränder.
            Hade de inte gjort sina insatser kunde skadorna som uppstod förra
            sommaren ha blivit betydligt större. Vi menar därför att vi måste
            se över möjligheterna att ge skattelättnader eller ersättningar
            till medborgare som är aktiva i frivilligrörelserna.
          </note>
          <note>
            Sverigedemokraterna har sedan länge föreslagit att kontraktsanställda
            inom Försvarsmakten ska slippa förmånsbeskattning av enklare måltider
            ute i fält. På samma sätt ser vi det som högst rimligt att personer
            som jobbar inom den nationella insatsverksamheten undantas från
            förmånsbeskattning. Denna fråga bör kunna snabbutredas, och regeringen
            torde tämligen snabbt kunna återkomma med en justering i skattelagstiftningen.
            Det är rimligt, rättvist och ett uttryck för vår gemensamma solidaritet
            till vårt Sverige.
          </note>
          <note type="speaker">
            Anf. 117 PER ÅSLING (C):
          </note>
          <note>
            Herr talman! Skattereglerna ska utgöra effektiva ekonomiska styrmedel
            men också främja ett legitimt och rättvist skattesystem. Förtroendet
            för skattesystemet är avgörande inte bara för legitimiteten utan
            i förlängning ­ en även för välfärdsstaten. Människor ska kunna
            lita på att varje krona används rätt. Sveriges höga skattetryck
            kräver att varje krona används varsamt.
          </note>
          <note>
            Herr talman! En väl fungerande infrastruktur i hela landet är
            en förutsättning för jobbskapande, för att kunna bosätta sig i
            hela landet och enkelt kunna resa mellan bostad och arbete, för
            näringslivets godstransporter och för att ta del av kultur och
            sociala sammanhang. Sverige måste bygga fler starka arbetsmarknadsregioner
            där byar, samhällen och städer knyts samman genom ökad rörlighet.
          </note>
          <note>
            Trots att det är många som drömmer om att bo på landet saknas
            det i flera landsbygdskommuner lärare, sjuksköterskor och andra
            viktiga yrkesgrupper. För att fler ska våga ta steget och flytta
            till en landsbygdskommun eller flytta hem igen efter studier behövs
            en morot.
          </note>
          <note>
            Herr talman! I Norge har avskrivning av studielån visat sig vara
            en effektiv åtgärd för att få fler att flytta till landsbygdsområden
            efter högre studier. Centerpartiet föreslår därför att de som
            flyttar till Norrlands inland och norra Dalarna ska kunna skriva
            av studielånen. Det här är åtgärder som bidrar till att vi håller
            ihop vårt avlånga land.
          </note>
          <note>
            Herr talman! Både intäkterna från miljöskatterna och skatterna
            på arbete har varit stigande eller konstanta sedan 1990-talet,
            men bakom dessa siffror döljer sig betydande förändringar. Då
            utsläppen har minskat under perioden har det effektiva skattetrycket
            på miljöpåverkan stigit. När sysselsättningen har ökat och jobben
            har blivit fler sedan 2006 har också intäkterna från skatter på
            arbete ökat, trots lägre skattesatser.
          </note>
          <note>
            Herr talman! Centerpartiet gör grön skatteväxling till en central
            del av både miljöpolitiken och den ekonomiska politiken. Miljöförstöring
            ska kosta. Högre skatter på just miljöpåverkan matchas med skattesänkningar
            på jobb, anställningar och investeringar. Det ger bättre förutsättningar
            för svenska företag att bidra till svensk ekonomi och sysselsättning,
            samtidigt som utsläpp och miljöpåverkan minskar när förorenaren
            får betala utsläppskostnaden. Genom att växla miljöskatter med
            sänkt skatt på arbete sjunker också kostnaderna för att anställa
            och arbeta.
          </note>
          <note>
            På så sätt stärks svenska företags konkurrenskraft samtidigt
            som vi rustar svensk ekonomi för den globala gröna omställningen.
            Att svenska företag går före och ligger längst fram i omställningen
            till en förnybar och klimatsmart ekonomi är att långsiktigt stärka
            vår konkurrenskraft och förutsättningarna för fler jobb. Att minska
            och på sikt helt fasa ut miljöskadliga subventioner, till exempel
            av fossila bränslen och material, är ett annat sätt att via skattesystemet
            skapa ett hållbart samhälle.
          </note>
          <note>
            Herr talman! Det finns en stor potential att minska utsläppen
            i fastighetssektorn. Kostnadseffektiva insatser för energieffektivisering,
            isolering och ventilation kan ge stor klimatnytta. Skatter påverkar
            hur människor och företag beter sig. Därför vill Centerpartiet
            göra det mer lönsamt med gröna investeringar och miljövänlig teknik
            genom att införa ett grönt avdrag som fungerar som ett dubbelt
            ROT-avdrag för klimatsmarta investeringar i hemmet.
          </note>
          <note>
            Herr talman! Vi behöver också få till stånd en generell översyn
            av regelverket kring förmånsbeskattningen. Skattereglerna för
            fåmansföretag innehåller sedan 1970-talet så kallade stoppregler.
            Dessa regler har påverkat förutsägbarheten för fåmansföretagarna
            vad gäller både beloppsnivåer i värderingen och vilken egendom
            som omfattas. En översyn måste inkludera om det är motiverat med
            särregler för fåmansföretagare. Den bör också omfatta själva grunden
            för beskattningen.
          </note>
          <note>
            Herr talman! Det har skett stora förändringar när det gäller
            vad som räknas som friskvårdsförmåner, vilket är riktigt bra.
            Men fortfarande, 2019, finns en stor, övergripande brist i systemet:
            Den som driver ett eget företag har inte möjlighet att göra friskvårdsavdrag,
            detta trots att den som driver ett företag har precis samma behov
            – kanske till och med ibland ett större behov.
          </note>
          <note>
            Det är rimligt att de som är grunden till vår välfärd också inkluderas
            av välfärdssystemen. Vi behöver fler som blir företagare och förverkligar
            sina idéer. Då är det också viktigt att de uppmuntras av systemen.
            Därför måste reglerna för vilka som får nyttja friskvårdsbidrag
            ses över så att även egna företagare har möjlighet att göra avdrag
            för friskvård.
          </note>
          <note>
            Med detta, herr talman, ställer jag mig givetvis bakom de centerpartistiska
            reservationerna. För tids vinnande yrkar jag dock bifall enbart
            till reservation 3.
          </note>
          <note type="speaker">
            Anf. 118 HAMPUS HAGMAN (KD):
          </note>
          <note>
            Herr talman! Skatter är e tt av de mest effektiva styrmedel som
            finns. Det vi vill ha mindre av beskattar vi högre, och det finns
            många exempel på det, till exempel miljöförstöring, alkoholkonsumtion
            och tobakskonsumtion – för att nämna några. Det vi vill ha mer
            av beskattar vi tvärtom mindre.
          </note>
          <note>
            Ur detta perspektiv blir det lite märkligt att inkomstskatterna,
            skatterna på arbete, är det som drar in i särklass mest pengar
            till staten. Fler behöver arbeta, och det behöver bli billigare
            för företag att anställa. Då behöver inkomstskatternas andel av
            den totala skattekakan minska.
          </note>
          <note>
            Det finns många reservationer i betänkandet, och det är bra.
            Det finns mycket att göra på området. Många skatter behöver sänkas
            – helt enkelt.
          </note>
          <note>
            Herr talman! Det finns i dag många branscher som kämpar för att
            vara aktiva arbetsgivare. Både i det privata näringslivet och
            i den offentliga sektorn är det en stor fråga. Konkurrensen om
            medarbetarna är hög. Bristen på arbetskraft är stor inom en lång
            rad branscher. Den med rätt utbildning och kompetens kan ställa
            många olika arbetsgivare mot varandra. Det behöver bli enklare
            att vara en riktigt attraktiv arbetsgivare i Sverige. Det behöver
            bli enklare och billigare att ge de anställda olika förmåner.
          </note>
          <note>
            En bra början, som dessutom har en positiv effekt på klimatet,
            är att göra det möjligt för arbetsgivare att subventionera cykel-
            och kollektivtrafikresor till och från arbetet utan att det räknas
            som en skattepliktig förmån. Kristdemokraterna vill att det tillsätts
            en utredning om detta.
          </note>
          <note>
            Herr talman! Just nu är tiderna goda, men vi vet också att konjunkturerna
            svänger. Det goda läge som många upplever i dag kommer inte att
            vara för evigt. Därför behöver också arbetslöshetsförsäkringarna
            förstärkas, inte minst genom att vi stimulerar fler att ansluta
            sig till försäkringarna. Att göra en del av arbetslöshetsförsäkringen
            avdragsgill vore ett bra sätt att uppnå det målet. Kristdemokraterna
            vill göra arbetslöshetsförsäkringen avdragsgill motsvarande 25
            procent av avgiften.
          </note>
          <note>
            Herr talman! Jag har talat om det privata näringslivet och den
            offentliga sektorn. De är två viktiga sektorer i samhället, men
            de är absolut inte de enda delarna av samhället. Samhället är
            mycket större än det privata företagandet och den offentliga sektorn;
            samhället består också av föreningslivet.
          </note>
          <note>
            I det civila samhället, i föreningslivet och i de ideella organisationerna,
            läggs grunden för demokratin. Ibland kan det låta som att civilsamhället
            är en fritidsaktivitet, ett sidospår till det som sker i det privata
            och i det offentliga. Men civilsamhället är mycket viktigare än
            så. I föreningslivet lär vi oss att lyssna på andra, vi lär oss
            att kompromissa och vi lär oss grunderna för demokratin. Vi lär
            oss också medmänsklighet. En bra förebild i en förening är inte
            sällan det som får unga människor att hamna på rätt bana i livet.
          </note>
          <note>
            Vi vet också att gemenskap i sig är positivt för människor. Ofrivillig
            ensamhet kostar samhället stora belopp varje år. Därför är civilsamhällets
            förutsättningar i allra högsta grad en fråga för denna kammare.
          </note>
          <note>
            För idrottsföreningarna finns i dag förmånliga skatteregler.
            Reglerna innebär att föreningen inte behöver betala arbetsgivaravgifter
            för idrottsutövare, tränare och tävlingsfunktionärer så länge
            ersättningen understiger ett halvt prisbasbelopp. Genom detta
            undantag har idrottsrörelsen en förmån som betyder mycket för
            verksamheten. Det skapar förutsättningar för allt det goda, som
            jag precis beskrev.
          </note>
          <note>
            Men samma regelverk borde också gälla för andra ideella organisa
            ­ tioner. Det borde till exempel gälla för organisationerna inom
            svenskt friluftsliv. Det är organisationer som precis som idrotten
            samlar massvis med människor och som precis som idrotten bidrar
            till gemenskap och de ­ mokrati. Alla ideella organisationer är
            viktiga för samhället och ska ha goda skattemässiga förutsättningar.
          </note>
          <note>
            Herr talman! Avslutningsvis vill jag säga några korta ord om
            avdragsrätten för gåvor till ideella organisationer.
          </note>
          <note>
            Kristdemokrater har i flera motioner yrkat på tillkännagivanden
            till regeringen om att gåvoskatteavdraget ska återinföras. Avdraget
            innebär att den som skänker pengar till godkända organisationer
            inom det sociala området eller inom forskning får ett skatteavdrag
            på upp till 1 500 kronor årligen. Liknande system finns i alla
            EU-länder utom ett. Avdraget har funnits också i Sverige mellan
            2012 och 2015, och det var en stor succé. Under dessa år ökade
            givandet kraftigt.
          </note>
          <note>
            När riksdagen antog Kristdemokraternas och Moderaternas budget
            i vintras innebar det bland annat ett beslut om att gåvoskatteavdraget
            ska återinföras. Regeringen har också aviserat att så ska ske.
            Ett förslag från regeringen kommer till riksdagen den 9 april,
            och det ser vi kristdemokrater mycket positivt på. Eftersom detta
            nu kommer att ske har jag avstått från att reservera mig till
            förmån för frågan.
          </note>
          <note>
            Däremot har Kristdemokraterna en lång rad andra reservationer
            i betänkandet. Jag står givetvis bakom alla, men av tidsskäl yrkar
            jag bifall endast till reservation 4.
          </note>
          <note type="speaker">
            Anf. 119 JOAR FORSSELL (L):
          </note>
          <note>
            Herr talman! Skattesystemet och inkomstskatten finns för att
            vi ska kunna ha en nödvändig välfärd. Det ska vara en välfärd
            som är så pass stor att den kan göra det allra nödvändigaste och
            utgöra det yttersta skyddsnätet för dem som annars inte klarar
            sig. Men skattesystemet ska i så liten grad som möjligt begränsa
            enskilda individers rätt till sina egna pengar, till sina egna
            surt förvärvade slantar. Skattesystemet ska också, herr talman,
            vara så lite skadligt för ekonomin som möjligt.
          </note>
          <note>
            Jag tror att det är uppenbart för mig och de flesta andra liberaler,
            kanske till och med alla andra liberaler, att skattetrycket på
            inkomster i Sverige är alldeles för högt. Det är för högt därför
            att det inte går att motivera med nödvändig välfärd. I förhållande
            till den välfärd som faktiskt behövs är det för många kronor som
            tas in med skattsedeln, och det är för många kronor som tas från
            människor som faktiskt måste få behålla sina egna pengar.
          </note>
          <note>
            Herr talman! Jag brukar anföra i talarstolen att vi lite oftare
            i kammaren ska gå tillbaka inte bara till vad som är bra för ekonomin
            – det är bra att sänkta skatter är bra för ekonomin – utan också
            till vad som är rätt och riktigt. Jag tror att vi politiker måste
            respektera vilka gränser politiken har och vilka rättigheter vi
            politiker har att i den här frågan ta andra människors pengar.
          </note>
          <note>
            Ekonomen Bastiat skrev att när plundring blir en livsstil för
            en grupp människor skapar de med tiden åt sig själva ett rättssystem
            som tillåter plundring och en moralisk kod som motiverar plundring.
            Vi ska tänka på de människorna som började som plundrare och rövare,
            som sedan blev kungar, och till slut har utgjort de som är en
            del av vår demokrati, när vi diskuterar till exempel inkomstskatt.
          </note>
          <note>
            Jag tycker att vi ska fundera på med vilken rätt vi tar pengar
            från människor. På vilken grund står vi när vi berövar människor
            det levebröd som de själva har skrapat ihop?
          </note>
          <note>
            Jag tycker att vi borde förhålla oss till den historia som alla
            politiska institutioner alltid har – att det från början är ett
            stråtröveri som sedan har utvecklat sig till det skattesystem
            som vi har i dag.
          </note>
          <note>
            Härav följer såklart, herr talman, att jag tycker att skatten
            borde sänkas.
          </note>
          <note>
            Men det är också bra för Sverige att sänka skatten. Vi vet i
            att vi i dag har brist på många yrken. Vi behöver fler personer
            som väljer att gå den sista sträckan och gå den lite tuffare utbildningen.
            Då behöver det löna sig mer att utbilda sig. Det behöver löna
            sig mer att jobba hårt. Det behöver löna sig mer att själv ta
            ansvar för att själv bli mer produktiv. Då måste man också i högre
            grad få behålla den inkomst man får.
          </note>
          <note>
            Vi vet att stora, medelstora och små företag i det här landet
            alla kämpar med personalförsörjningen. Jag tror inte att någon
            politiker i denna kammare kan åka på studiebesök till ett företag
            och inte få höra att det är problem med personalförsörjningen.
            En stor förklaring till det är att skatten på arbete är för hög.
            Man tjänar för lite pengar på att gå till jobbet och på att utbilda
            sig till nödvändiga yrken.
          </note>
          <note>
            Vårt höga skattetryck, särskilt på inkomster, gör också att färre
            människor vill komma till Sverige och arbeta. Vi har för låg arbetskraftsinvandring
            för att fylla de behov av personal och kompetens som företagen
            här i landet har.
          </note>
          <note>
            Det är klart, herr talman, att ansvaret för att företag inte
            går runt därför att de inte kan få hit människor med rätt kompetens
            och ansvaret för att människor som jobbar ändå går på knäna ekonomiskt
            ligger i den här kammaren. Det är de politiker här inne som hellre
            vill se hög skatt än låg skatt som bär ansvaret när företag går
            på knäna och inte lyckas med sin personalförsörjning och när människor
            som arbetar trots det inte har tillräckligt mycket pengar för
            att få ekonomin att gå ihop.
          </note>
          <note>
            Jag är glad för att vi kommer att få igenom e tt avskaffande
            av värnskatten. Jag kommer att njuta, herr talman, när jag ser
            Socialdemokraterna trycka på knappen och äntligen avskaffa värnskatten.
            Den skatt som innebär att Sverige har en av världens högsta marginalskatter.
            Den skatt som innebär att Sverige är ett av de länder i världen
            där det är minst lönsamt att utbilda sig lite extra och vara lite
            mer produktiv. Den skatt som är bland det som mest av allt i hela
            världen innebär att människors egen ekonomiska frihet beskärs.
            Jag kommer att njuta när Socialdemokraterna hjälper mig att avskaffa
            värnskatten.
          </note>
          <note>
            Jag vill också passa på att säga att det finns ett område där
            vi politiker behöver ta ansvar och faktiskt gå in på en fri marknad
            och styra och ställa lite mer än på andra områden. Det är såklart
            miljön och klimatet. Jag är glad för att vi kommer att göra offensiva
            skattesänkningar på arbete, men jag är också glad för att vi kommer
            att höja skatten på sådant som är dåligt för klimatet.
          </note>
          <note>
            Herr talman! Med de orden vill jag säga att jag precis som de
            andra ställer mig bakom mitt eget partis åsikter och skrivelser
            på detta politikområde men också att jag yrkar bifall till reservation
            5.
          </note>
          <note type="speaker">
            Anf. 120 PETER PERSSON (S):
          </note>
          <note>
            Herr talman! Jag yrkar bifall till förslaget i betänkandet och
            avslag på motionerna.
          </note>
          <note>
            Jag har med stort intresse läst alla motioner och sett en tydlig
            tendens i ledamöternas motionsinriktning.
          </note>
          <note>
            Motioner från högern – moderater arm i arm med KD och SD – handlar
            om platt inkomstskatt, sänkt skatt, höjd brytpunkt och nya jobbskatte
            ­ avdrag. Det är bara skattesänkningar.
          </note>
          <note>
            Motioner från socialdemokratiska ledamöter handlar om att öka
            jämlikheten. Man påtalar dramatiska skillnader mellan människor.
            Det finns en vilja att minska klyftorna.
          </note>
          <note>
            Herr talman! För mig som socialdemokrat är frihet en av de viktigaste
            saker som finns – frihet för de många människorna. Det ska kombineras
            med en strävan efter att skapa jämlikhet. Då får vi ett solidariskt
            samhälle. Vi socialdemokrater vill ha ett starkt samhälle så att
            människor slipper vara svaga.
          </note>
          <note>
            Tänk vilken frihet alla barn i vårt land och deras föräldrar
            har fått när vi tagit gemensamt ansvar för att finansiera förskolan!
          </note>
          <note>
            Tänk vilken frihet de många människorna i vårt land har när man
            från grundskolan och in i universitetsvärlden kan erövra kunskaper
            och vi alla bidrar till att finansiera det!
          </note>
          <note>
            Tänk vilken frihet det är för människor i vårt land att ingen
            granskar nivån på ens kreditkort när man får en hjärtattack, utan
            det är krämporna och behoven som avgör!
          </note>
          <note>
            Tänk vilken frihet det är för en människa som i strukturomvandlingens
            tid blir arbetslös att vi har ett skyddsnät i en anständig arbetslöshetsförsäkring
            och arbetsmarknadspolitik!
          </note>
          <note>
            Tänk vilken frihet det är för den enskilde i dag när krämporna
            kommer och sjukdomen slår till att inte känna att man förlorar
            alla möjligheter i livet!
          </note>
          <note>
            För Socialdemokraterna är skatt ett medel för att nå politiska
            mål, för att vi tillsammans ska kunna växa och utvecklas som fria
            människor. Vi ska ha ett skattesystem som bygger på hållbarhet
            och utjämnar resurser.
          </note>
          <note>
            Jag tror inte att skattenivån allmänt kan sänkas. Jag tror att
            det är tvärt ­ om, och det är åtskilliga ekonomer som har den
            uppfattningen.
          </note>
          <note>
            Men jag tror att vi måste förändra skattesystemet. Sedan den
            stora skattereformen på 90-talet har det gjorts omkring 200 undantag
            i skattepolitiken. Allmänt kan man säga att skattepolitiken i
            dag har mer en regressiv än en progressiv tendens, det vill säga
            att den är mer belastande för låginkomsttagare och inte har den
            omfördelning som ett skattesystem borde ha.
          </note>
          <note>
            Inkomstskatterna kan sänkas för grupper, men vi måste se över
            kapital ­ beskattningen och rättvisan mellan skilda sociala grupper
            i vårt samhälle.
          </note>
          <note>
            Det är också viktigt med klimataspekten. Den gröna skatteväxlingen
            måste bli än mer central.
          </note>
          <note>
            Herr talman! Jag läste en artikel i Svenska Dagbladet – i morse,
            tror jag att det var – om invasiva arter, alltså sådana som växer
            men är omöjliga att utrota. Fullständigt omöjliga!
          </note>
          <note>
            Då tänkte jag: Det där är en liten illustration av Moderaternas
            hållning i skattepolitiken. Det finns bara en inriktning, och
            den går inte att påverka. Den sitter där. Sänk skatten! Och det
            finns aldrig någon nivå nedåt.
          </note>
          <note>
            Jag lyssnade på Moderaternas anförande från talarstolen. Det
            sas inte ett ord om vad skatter används till och inte ett ord
            om välfärd. För en socialdemokrat är skattepolitiken ett medel
            för att nå välfärd. För en moderat är skattepolitiken ett mål
            där skatterna ska sänkas.
          </note>
          <note>
            (Applåder)
          </note>
          <note type="speaker">
            Anf. 121 JÖRGEN BERGLUND (M) replik:
          </note>
          <note>
            Herr talman! Jag måste säga att det var ett övertramp att jämföra
            ett politiskt parti med en invasiv art som ska utrotas. Det var
            ett övertramp av ledamoten Persson.
          </note>
          <note>
            Det är trots allt intressant att lyssna på Peter Persson, herr
            talman, för han har en retorik som inte överensstämmer med den
            verklighet som hans parti driver politik i riktning mot. Rättvisa,
            jämlikhet och solidaritet är ord som ledamoten Persson och Socialdemokraterna
            ofta använder.
          </note>
          <note>
            Jag vill därför fråga ledamoten Persson: På vilket sätt blir
            det rättvisare och mer jämlikt när ni socialdemokrater tänker
            sänka skatten för dem som har absolut högst inkomst och låta hårt
            arbetande låg- och medelinkomsttagare betala detta, bland annat
            genom höjd bensin- och dieselskatt? Det drabbar också främst dem
            som bor utanför storstäderna. Detta skulle jag gärna vilja ha
            svar på, herr talman.
          </note>
          <note type="speaker">
            Anf. 122 PETER PERSSON (S) replik:
          </note>
          <note>
            Herr talman! Jag vill att Moderaterna ska bli färre och att partiet
            ska bli mindre, men jag vill inte utrota dem. Det var inte så
            jag uttryckte det. En invasiv art är någonting som inte låter
            sig påverkas. Jag sa att det gällde era värderingar i skattepolitiken,
            och Jörgen Berglund nickade instämmande. Där har ni ju bara en
            hållning: Skatter kan bara sänkas.
          </note>
          <note>
            Jag vill fråga dig: Vad är målsättningen med Moderaternas skattepolitik?
            Vad tycker du att skatteandelen ska vara i procent av bruttonationalprodukten
            i vårt land? Och tycker du att det är skadligt att vi har en gemensam
            finansiering av välfärden? När du ska sänka skatterna – kan du
            då berätta på vilka områden ni ska minska de offentliga utgifterna?
            Det måste ju korrespondera med er skattesänkningsvilja.
          </note>
          <note type="speaker">
            Anf. 123 TALMANNEN:
          </note>
          <note>
            Vi brukar tala via talmannen och inte direkt till ledamoten.
          </note>
          <note type="speaker">
            Anf. 124 JÖRGEN BERGLUND (M) replik:
          </note>
          <note>
            Herr talman! Till skillnad från ledamoten Persson ska jag besvara
            de frågor som ledamoten ställde till mig. Jag noterar nämligen
            att jag inte fick svar på frågan. Men jag ska ställa om den till
            ledamoten om det var så att han inte uppfattade den.
          </note>
          <note>
            Välfärden ska finansieras gemensamt via skattsedeln. Det har
            vi moderater varit tydliga med länge.
          </note>
          <note>
            Den andra fråga du ställde var: Hur högt ska skattetrycket vara,
            och hur stor del av bruttonationalprodukten ska det vara? Det
            enkla svaret är att det ska vara så lågt som möjligt.
          </note>
          <note>
            Herr talman! Jag återgår nu till de frågor som jag ställde till
            ledamoten Persson: På vilket sätt blir det rättvisare när ni socialdemokrater
            nu tänker sänka skatten för dem som tjänar mest och låta människor
            utanför storstäderna betala det genom högre bensin- och dieselskatter?
            Om ledamoten kan svara på denna fråga vore jag tacksam.
          </note>
          <note type="speaker">
            Anf. 125 PETER PERSSON (S) replik:
          </note>
          <note>
            Herr talman! Det är ett mycket intressant svar som den värderade
            ledamoten Berglund har. Det finns en riktning: Skatten ska vara
            så låg som möjligt. Men det hänger inte ihop när ni säger att
            välfärden inte ska påverkas. Det är ju en självklarhet! Jag tror
            att mina barnbarn som går i första klass begriper detta: När pengarna
            blir mindre minskar också omfattningen.
          </note>
          <note>
            Herr talman! Sedan är det så, som ledamoten Berglund mycket väl
            vet, att i den parlamentariska situation vi har i dag är jag väldigt
            glad för att Socialdemokraterna och Miljöpartiet har kunnat komma
            överens med andra partier och hålla den hårda högern borta från
            regeringsmakten. Det är jag glad för.
          </note>
          <note type="speaker">
            Anf. 126 JOAR FORSSELL (L) replik:
          </note>
          <note>
            Herr talman! Jag kan börja med att konstatera att det kanske
            inte är Moderaternas skattepolitik som har gjort att Liberalerna
            har valt att ingå januariavtalet och därmed tvinga Socialdemokraterna
            till stora sänkningar vad gäller till exempel marginalskatterna
            på arbete.
          </note>
          <note>
            Det är klart att ett mål för skattepolitiken måste vara att man
            ska betala så lite skatt som möjligt. Jag tänker att vi politiker
            varje gång vi stoppar ned handen i fickan på någon annan och tar
            ytterligare några extra kronor till något som vi råkar tycka är
            bra måste fråga oss: Med vilken rätt? Med vilken rätt tar jag
            de här pengarna från en annan människa?
          </note>
          <note>
            Herr talman! Man kan säga som Socialdemokraterna gjorde här nyss,
            att man ska finansiera en massa viktiga saker i välfärden. Men
            däri finns det ingen som helst konfliktlinje i svensk politik!
            Socialdemokraterna lyfte fram frågan om hjärtattacker. Jag roade
            mig i bänken med att googla på de andra partiernas partiprogram,
            och i inget av dem står det att man ska ta bort vården för personer
            som får en hjärtattack. Detsamma gäller skolor, som Socialdemokraterna
            lyfte. Det verkar vara så att alla partier i den här riksdagen
            tycker att vi ska ha en allmän och avgiftsfri skola och att vi
            ska ha en högskola som är tillgänglig för alla medborgare.
          </note>
          <note>
            Men, herr talman, det kanske inte är så konstigt att Socialdemokraterna
            lyfter självklara delar av välfärdssystemet, som alla partier
            står bakom, i stället för att tala om de otaliga exempel på slöseri
            som socialdemokrater både från regering, i regioner och i kommuner
            gör sig skyldiga till år efter år.
          </note>
          <note>
            Vi måste ta ansvar, fråga oss med vilken rätt och sänka skatten.
          </note>
          <note type="speaker">
            Anf. 127 PETER PERSSON (S) replik:
          </note>
          <note>
            Herr talman! Jag vill upplysa ledamoten Joar Forssell om att
            januariavtalet innehåller en viktig sak bland flera viktiga saker:
            Vi ska ha en skatteutredning, en översyn av skattesystemet, vars
            inriktning är att minska klyftorna och att öka jämlikheten.
          </note>
          <note>
            Och visst, ibland slösas det i gemensam sektor. Jag tänker på
            Nya Karolinska varje gång detta nämns – denna fars som pågår utan
            inblandning av socialdemokrater.
          </note>
          <note>
            Jag skulle också vilja rekommendera en kvällslektyr till dig.
            Läs Bengt Westerbergs debattartikel i Aftonbladet i dag! Han längtar
            efter socialliberalism. Det gör jag också.
          </note>
          <note type="speaker">
            Anf. 128 JOAR FORSSELL (L) replik:
          </note>
          <note>
            Herr talman! Jag kommer, precis som jag sa i mitt anförande tidigare,
            att förnöjsamt, kanske nästan lite fnittrigt, njuta när ledamoten
            Persson röstar för att avskaffa värnskatten här lite senare under
            mandatperioden.
          </note>
          <note>
            Jag kan konstatera att Socialdemokraterna i Stockholms läns landsting,
            som det då hette, har varit för i princip allting med Nya Karolinska
            sjukhuset även om den socialdemokratiska propagandamaskinen har
            låtit annat vara gällande.
          </note>
          <note>
            Det är klart att jag, precis som många andra i mitt parti, är
            socialliberal. Det innebär att man vill att det ska finnas ett
            grundläggande skyddsnät men att ingreppet i den enskilde individens
            frihet, till exempel på det ekonomiska planet, ska vara så litet
            som möjligt. Det innebär att vi ska ha så låg skatt som möjligt
            samtidigt som vi fortfarande kan finansiera allmän skola, vård
            för personer som får hjärtinfarkt och andra saker som alla partier
            i den här kammaren står bakom.
          </note>
          <note>
            Men det innebär också att låta sig influeras av forskning. Jag
            kan tipsa ledamoten Persson, herr talman, om ekonomie doktor Jacob
            Lundbergs rapport från förra året, där han med stöd i siffror
            från OECD mycket tydligt kan visa att vi med sänkta skatter i
            Sverige kan få in fler skattekronor. Att fler personer jobbar,
            att fler personer är företagare och att fler personer blir mer
            produktiva skapar mer värde och gör att kakan helt enkelt därför
            jäser och blir större. Det är inte så konstigt, herr talman. Detta
            har nationalekonomer kunnat visa under mycket lång tid. Men nu
            finns det färsk forskning som ligger till grund.
          </note>
          <note>
            Självklart är det både rätt och riktigt och bra att sänka skatten,
            som Socialdemokraterna kommer att göra här lite senare.
          </note>
          <note type="speaker">
            Anf. 129 PETER PERSSON (S) replik:
          </note>
          <note>
            Herr talman! I 90-talets stora skattereform, som innebar kraftigt
            sänkta marginalskatter, räknade man med en dynamisk effekt just
            kring det som ledamoten Forssell talar om. När man utvärderar
            och analyserar reformen kan man dock se att den uteblev. Det blev
            ingen dynamisk effekt. Det är en myt att arbetsintensiteten ökar
            och inkomsterna stiger om man sänker skatterna.
          </note>
          <note>
            Jag tror att ett av de bästa sätten att få tillväxt i ekonomin
            och en bra ekonomisk aktivitet är att ha en bra fördelningspolitik
            så att efterfrågan är spridd bland människor. Det tror jag är
            bra.
          </note>
          <note>
            Sedan vill jag, herr talman, vänligt säga till ledamoten Joar
            For s sell: Liberalismen är en skör planta som trivs bäst i hägnet
            av en stark socialdemokrati.
          </note>
          <note type="speaker">
            Anf. 130 TONY HADDOU (V):
          </note>
          <note>
            Herr talman! Sällan har behovet av en skattedebatt varit större
            än nu. Jag anser att det är bra och att en ny skattereform måste
            till. Vi kan inte ha ett skattesystem som dagens, som är riggat
            för de rikaste. Vi behöver i stället ett skattesystem för vanligt
            folk som baseras på jämlikhet. Det kommer tyvärr inte att ske
            med 73-punktsgänget och inte heller med det konservativa blocket,
            som vill bakåt i tiden.
          </note>
          <note>
            Sverige har de senaste decennierna gått från att vara ett av
            de länder vars skattesystem omfördelar mest till att ha det minst
            omfördelande skattesystemet bland EU:s kärnländer. Tron på marknadskrafterna
            har varit starkare än viljan till politiskt ansvarstagande. Så
            länge skattesystemet är riggat på det här sättet kommer också
            ojämlikheten att öka.
          </note>
          <note>
            Vi anser att det behövs en rejäl skatteväxling så att vi kan
            få till en omfördelning av inkomstskatten och få till en ökad
            ekonomisk jämlikhet, en skatteväxling där vi höjer skatten på
            kapitalinkomster och förmögenheter och sänker skatten för låg-
            och medelinkomsttagare. Vi menar att vi behöver utveckla skattesystemet
            så att växande kapitalinkomster inte koncentreras till några få
            händer utan att vi jämnar ut orättvisorna och samtidigt säkrar
            välfärdens finansiering. Vi ska inte gå ifrån våra välfärdsåtag
            ­ anden, tvärtom. Välfärden behöver stärkas för att ge alla människor
            en bra sjukvård och skola, goda uppväxtvillkor och en trygg ålderdom.
          </note>
          <note>
            Herr talman! Borde de välbeställda bidra mer till välfärden?
            OECD ställde för någon dag sedan frågan till människor i 21 länder.
            OECD-länderna har bland de mest avancerade välfärdssystemen i
            världen, men trots det svarade majoriteten ja i varje land som
            ingick i undersökningen. De ville att deras regeringar skulle
            beskatta de rika hårdare för att omfördela pengarna till dem som
            har det sämre ställt. Stödet var särskilt stort bland äldre och
            låginkomsttagare, men även en majoritet av höginkomsttagarna stödde
            en sådan välfärdslinje.
          </note>
          <note>
            Många lever med rädslan att förlora allt, och kvinnor är överrepresenterade
            bland dem som oroar sig. Många gånger är det svårt att lita på
            om en ska få tillräckligt med stöd av det offentliga i händelse
            av sjukdom eller arbetslöshet. Samtidigt drar de rika ifrån.
          </note>
          <note>
            Herr talman! Därför är det självklart att även Sverige bör bli
            mer jämlikt, och då måste de rika betala sin del. Det behövs en
            strategi som bygger på solidaritet, långsiktighet och ett tydligt
            ansvar för staten att se till att grundläggande samhällsservice
            och generell välfärd finns i hela landet. Det är tydligt att välfärden
            behöver mer resurser och färre jobbskatteavdrag. Det behövs progressiva
            och rättvisa förändringar med ett fokus som tydligt förbättrar
            vår gemensamma välfärd och som konkret förbättrar livet för alla
            de människor som behöver eller kommer att behöva ta del av vår
            välfärd.
          </note>
          <note>
            Ska vi bygga en ekonomi för alla måste vi också omfördela makt
            och pengar med ett rättvist skattesystem. Den ambitionen finns
            tyvär r inte i 73 ‑ punktsprogrammet, och det får man beklaga.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 mars.)
          </note>
          <note>
            § 20 Skatteförfarande och folkbokföring
          </note>
          <note>
            Skatteutskottets betänkande 2018/19:SkU14
          </note>
          <note>
            Skatteförfarande och folkbokföring
          </note>
          <note>
            föredrogs.
          </note>
          <note type="speaker">
            Anf. 131 JÖRGEN BERGLUND (M):
          </note>
          <note>
            Herr talman! Skattesystemet måste upplevas som rättvist och stimulera
            till arbete och företagande. Att skattesystemet är enkelt och
            transparent är avgörande för dess legitimitet. Det är därför viktigt
            att människor är medvetna om hur mycket de betalar i skatt och
            vad pengarna används till.
          </note>
          <note>
            Människor påverkas av alla skatter, inte bara de direkta skatterna.
            Trots detta är kunskaperna om de indirekta skatterna som moms
            och arbetsgivaravgifter begränsade. Särskilt förvirrande framstår
            arbetsgivaravgiften, som delvis är en ren skatt. I dag kommer
            en nästan lika stor del av den offentliga sektorns intäkter från
            arbetsgivaravgifter som från direkta skatter på arbete. Givet
            att det kan göras på ett sätt som inte medför nämnvärt ökad administrativ
            börda för företagen hade det varit önskvärt om arbetsgivaravgiften
            kunde redovisas i kontrolluppgift. Det skulle bidra till att synliggöra
            arbetsgivaravgiften, även för arbetstagarna.
          </note>
          <note>
            Herr talman! Informationen kring skattesystemet måste förbättras.
            Ekonomistyrningsverket bör därför enligt oss moderater få i uppdrag
            att utreda hur skattesystemet kan bli mer transparent för att
            på så vis förbättra kunskapen om skattesystemet och stärka dess
            legitimitet.
          </note>
          <note>
            Avdrag motsvarande jobbskatteavdraget används i dag i ett stort
            antal länder för att öka sysselsättningen och lönsamheten i att
            arbeta. Jobbskatteavdrag är utvärderade i bred internationell
            forskningslitteratur och har tydligt positiva effekter på sysselsättningen.
            Jobbskatteavdraget underlättar också insteget på arbetsmarknaden
            och är väldigt gynnsamt till exempel för kvinnors sysselsättning.
          </note>
          <note>
            Forskning visar att ökad information om jobbskatteavdrag ytterligare
            kan förstärka den positiva sysselsättningseffekten. Bland annat
            Riksrevi ­ sionen har därför gett regeringen rådet att uppdra
            till Skatteverket att öka informationen om jobbskatteavdraget,
            särskilt mot bakgrund av att de som har minst kännedom om avdraget
            även är de som påverkas allra mest.
          </note>
          <note>
            Sveriges marginalskatter är fortfarande bland de högsta, och
            mer måste göras för att minska skattetrycket. Information om skattenivåer
            och skatte ­ förändringar är viktigt för att uppnå insyn i och
            förståelse för vårt skatte ­ system. Vi vill att Skatteverket
            ska ges ett särskilt uppdrag att informera allmänheten om jobbskatteavdragets
            storlek vid respektive inkomstnivå och dess påverkan på den totala
            beskattningen av arbetsinkomster.
          </note>
          <note>
            Herr talman! I Sverige ska man göra rätt för sig. De som utnyttjar
            våra system för fusk och missbruk tar sig rätten att leva på andras
            bekostnad. Det kan aldrig accepteras, vare sig det gäller dem
            som flyr skatt eller dem som tar emot bidrag som de inte har rätt
            till. Att motverka skatteflykt och aggressiv skatteplanering är
            centralt eftersom tiotals miljarder kronor i skatt som borde ha
            betalats på internationella transaktioner försvinner varje år,
            enligt Skatteverket. Därför bör Skatteverkets arbete med att bekämpa
            skattefusk stärkas. Ett prioriterat uppdrag för Skatteverket är
            att identifiera nya länder som används för skatteflykt.
          </note>
          <note>
            Herr talman! Det förekommer alltför ofta att tillämpningen av
            skatteregler ändras över en natt utan att det har aviserats. Det
            sker genom att Skatteverket gör en omtolkning av befintliga regler.
            Företag och privatpersoner drabbas av taxeringsbeslut som de aldrig
            hade kunnat förutse. När Skatteverket går tillbaka i tiden och
            ändrar sina beslut eller tillämpar nya regeltolkningar på tidigare
            förhållanden blir resultatet många gånger stora skatteskulder.
          </note>
          <note>
            Skattesystemets förutsägbarhet och legitimitet är avgörande för
            våra skatteintäkter och därmed för upprätthållandet av vår välfärd.
            Beslut av den typ som nyss nämnts, baserade på förändringar som
            genomförts i tolkningen av skatteregler men där inga nya omständigheter
            kommit fram i det enskilda fallet, tycker vi ska begränsas. Hushåll
            och företag måste på ett rimligt sätt kunna förutse sin beskattning.
            Regeringen bör därför utreda möjligheterna att begränsa en sådan
            tillämpning.
          </note>
          <note>
            Herr talman! Avslutningsvis ställer jag mig naturligtvis bakom
            alla våra reservationer, men av tidsskäl yrkar jag bifall endast
            till reservation nr 1.
          </note>
          <note type="speaker">
            Anf. 132 ERIC WESTROTH (SD):
          </note>
          <note>
            Herr talman! Jag vill börja med att yrka bifall till Sverigedemokraternas
            reservation 19 i skatteutskottets betänkande 14.
          </note>
          <note>
            Sverige är ett land med en omfattande och välutbyggd välfärdssektor
            som är beroende av vilka skatter vi betalar, hur höga skatterna
            är samt hur skatter betalas in till det allmänna. Det är av central
            betydelse att alla medborgare i Sverige känner tillit till skattesystemet
            och att det bygger på tillräcklig transparens för att medborgarna
            också ska känna förtroende för att pengarna hamnar på avsedd plats.
          </note>
          <note>
            Systemet behöver också ha en väl sammanhängande struktur med
            ett regelverk som upplevs vara motiverande. Det kräver i sin tur
            ett löpande arbete med att förbättra och förenkla skattesystemet.
            I synnerhet är detta av vikt för landets alla småföretagare. Samtidigt
            behövs också en balansgång mellan å ena sidan service och förenkling
            för företag och å andra sidan att skattebrott förhindras.
          </note>
          <note>
            Herr talman! Vi sverigedemokrater anser att Skatteverket behöver
            utveckla sin hantering av folkbokföringen, inte minst mot bakgrund
            av den mycket omfattande invandring som skett till Sverige där
            antalet individer som folkbokförts och registrerats felaktigt
            successivt har ökat. Det finns till exempel problem med att osannolikt
            många personer kan skriva sig på en och samma adress. Vi har också
            sett exempel på att personer har flera olika identiteter och olika
            personnummer med alla de möjligheter till kriminalitet som det
            ger. Sådana saker lägger grunden för e tt växande skuggsamhälle
            med ökad brottslighet och cementerat utanförskap som följd.
          </note>
          <note>
            Vi sverigedemokrater sätter värde på att vidareutveckla skatteförfarandet
            för att möta dessa behov hos både näringsliv och rättsväsen.
          </note>
          <note>
            Herr talman! Sveriges medborgare behöver ha ett högt förtroende
            för skattesystemet om vi vill behålla de välfärdstjänster som
            vi erbjuder i dag. I detta ryms inte enbart frågan om hur regelverket
            som sådant är konstruerat. Lika viktigt är att medborgare faktiskt
            får bästa möjliga information om de skatter som de betalar. Om
            skatterna inte redovisas öppet leder denna brist på information
            till ett demokratiskt underskott, och denna brist kan i sig leda
            till misstroende till systemet och att skattefusk tillämpas. Därför
            är transparens i systemet oerhört viktigt. Ju större mått av transparens
            vi har i skattesystemet, desto högre kommer såväl tillförlitligheten
            som acceptansen för systemet att vara.
          </note>
          <note>
            Herr talman! Näringslivets utveckling beror på många faktorer:
            utbildning, investeringar, tillgång till råvaror med mera. Men
            även skattepolitiken spelar en viktig roll för näringslivets möjligheter.
            Exportföretagen är centrala för svensk ekonomi och möjligheten
            att finansiera offentlig sektor med välfärd och trygghet. De skatteavtal
            som Sverige har med andra länder sätter oss även i konkurrens
            med länder vars avtal kan innebära ensidiga konkurrensfördelar
            på den internationella marknaden. Därför är det viktigt att vi
            fortlöpande arbetar med att analysera hur de svenska skatteavtalen
            står sig i konkurrens med andra länder, inte bara för att förhindra
            skatteflykt och skatteundandragande utan även för att säkerställa
            förutsättningarna för att behålla och utveckla konkurrenskraften
            för svensk exportindustri.
          </note>
          <note type="speaker">
            Anf. 133 PER ÅSLING (C):
          </note>
          <note>
            Herr talman! Det är viktigt att skatter utformas så att svenska
            företags konkurrenskraft stärks och att Skatteverket tar in de
            skatter som riksdagen beslutat. Skatterna måste utformas så att
            människor vågar ta risker och starta företag. Skatter ska medverka
            till tillväxt och utveckling i hela landet, underlätta jobbskapande
            och företagande och stimulera en grön skatteväxling. Skatter måste
            vara förutsägbara, rättssäkra och långsiktiga. Trösklarna till
            småskaligt företagande måste sänkas genom regelförenklingar och
            lägre skatter. Regeringen bör därför tillsätta en utredning för
            att belysa Skatteverkets och övriga myndigheters hantering av
            företagarärenden.
          </note>
          <note>
            Herr talman! Sverige använder sig av preliminärskatt som modell
            för insamling av skatter från företag, vilket innebär att nystartade
            företag i samband med företagsetableringen måste uppge den förväntade
            vinsten för första året. Det är självklart en mycket svår gissning
            när verksamheten inte kommit igång. Många felbedömningar görs,
            och inte minst fördelas intäkterna och utgifterna ofta väldigt
            olika över året. Det här innebär att man det första året av den
            nystartade verksamheten redan första månaden kommer att få en
            faktura från Skatteverket på den förväntade månadsinkomsten oavsett
            om företaget tjänat en krona eller inte. Om företagaren inte betalar
            går kravet vid avstämning av skattekontot till Kronofogden, och
            då måste Kronofogdens administrativa avgift också betalas. Medan
            alla företag i Sverige kopplar fakturan till en insats, ett arbete,
            är Skatteverkets krav på preliminärskatt fullständigt frånkopplat
            faktiska intäkter.
          </note>
          <note>
            Herr talman! Centerpartiet vill att det utreds hur Skatteverket
            och andra statliga myndigheter kan fråntas rätten att påföra företag
            eller personer höga belopp då någon missat en betalning utan att
            myndigheten först påminner och informerar berörda om det aktuella
            felet.
          </note>
          <note>
            Herr talman! Jag vill återkoppla till min inledning om att skatteregler
            måste utformas så att svenska företags konkurrenskraft stärks
            och att reglerna utformas så att människor vågar ta risker och
            starta företag. Just när det gäller risken, att våga, och proportionalitet
            är reglerna om företrädaransvaret ett stort problem. Det är ett
            regelverk som kommit att tillämpas mycket strängt. Det kan få
            stora oväntade konsekvenser i den privata ekonomin för företagsledare
            och styrelseledamöter i små bolag. Det riskerar också att inverka
            negativt på möjligheterna att rekrytera styrelseledamöter.
          </note>
          <note>
            En utredning har tillsatts för att titta på delar av regelverket.
            Centerpartiet anser att företrädaransvaret behöver utredas i sin
            helhet.
          </note>
          <note>
            Herr talman! För att upprätthålla förtroendet för skattesystemet
            är det avgörande att kontinuerligt arbeta med att förenkla för
            skattebetalarna. Det finns risk för att komplicerad och tidskrävande
            skatteadministration och regelverk blir en allt tyngre börda för
            mindre organisationer och företag. Bland annat därför är det viktigt
            att säkerställa att ideella organisationer och mindre företag
            inte drabbas oproportionerligt.
          </note>
          <note>
            Tyvärr är exemplen många på företag eller organisationer som
            har drabbats oproportionerligt av skattelagstiftningen eller tolkningen
            av denna. Systemet med personalliggare har förändrats några gånger
            sedan det infördes för cirka tio år sedan. Systemet har utvidgats,
            senast föregående år. Till exempel inkluderas alla personer som
            bor under samma tak där näringsverksamhet bedrivs. Dessa familjemedlemmar
            behöver, oavsett ålder, registrera sig om de på något sätt bidrar
            till verksamheten.
          </note>
          <note>
            Centerpartiet vill att effektiviteten i det tio år gamla systemet
            med personalliggare utvärderas. Regelkrånglet måste minska. Här
            kan ny teknik bana väg för ett enklare system. Det är viktigt
            för småföretagare som vill utveckla och investera i sin verksamhet
            och som därmed bidrar till att öka skatteintäkterna.
          </note>
          <note>
            Herr talman! Avslutningsvis ställer jag mig bakom Centerpartiets
            samtliga reservationer i betänkandet men yrkar bifall bara till
            reservationerna 5 och 16.
          </note>
          <note type="speaker">
            Anf. 134 TONY HADDOU (V):
          </note>
          <note>
            Herr talman! Skatteflykt och skattebrott är ett stort samhällsproblem
            som undandrar samhället stora resurser och skadar en fri och rättvis
            konkurrens. Det ökar också ojämlikheten när skatteuttaget läggs
            på andra grupper med lägre inkomster. Det är även allvarligt eftersom
            det minskar sammanhållningen och tilliten till och förtroendet
            för vårt samhälle och våra myndigheter.
          </note>
          <note>
            Den senaste tiden har präglats av flera avslöjanden om skatteflykt
            och penningtvätt med kopplingar till Danske Bank, Nordea och SEB.
            Innan dess var det avslöjanden i form av Panama Papers, Lux Leaks
            och Swiss Leaks, som har visat att problemen är omfattande även
            i Sverige. Vi ser höginkomsttagare som gömmer pengar, bolag som
            planerar bort sin skatt och revisionsbyråer och banker som hjälper
            till.
          </note>
          <note>
            Nu har det även framkommit att Swedbank kan ha använts för omfattande
            och systematisk penningtvätt under närmare ett decennium. Totalt
            beräknas minst 40 miljarder kronor ha slussats mellan misstänkta
            konton i Swedbank och Danske Bank i Baltikum. Det har rört sig
            om bolagskunder som saknar synlig verksamhet, har dolda ägare
            eller företräds av misstänkta målvakter.
          </note>
          <note>
            Ett av flera exempel är ett bolag i Riga som har tagit emot pengar
            från flera brevlådeföretag i Storbritannien. När journalister
            söker upp bolagets adress hamnar de i ett bostadshus med 60 andra
            bolag. Ett av bolagen som skickar pengar uppvisar också typiska
            varningsflaggor, till exempel kända målvakter, ofullständiga årsredovisningar
            och delad adress. Det är kännetecken även från andra penningtvättshärvor.
          </note>
          <note>
            Herr talman! I jämförelse med andra länder har även Sverige en
            fördelaktig skattelagstiftning för bolag och förmögna. Sverige
            är i dag förmodligen det enda industriland som har varken förmögenhets-,
            arvs- eller gåvoskatt eller fastighetsskatt som är kopplad till
            fastighetens värde. Därtill har bolagsskattesatsen sänkts i flera
            år och ligger i dag under genomsnittet i OECD. Detta ger sammantaget
            en orimlig situation i skattepolitiken.
          </note>
          <note>
            Vi ser gång på gång konstruktioner och upplägg för att undvika
            att betala skatt. Brevlådeföretagen är ett tydligt exempel. Mot
            betalning startar de rika ett eller flera brevlådeföretag och
            ställer upp med styrelseledamöter, aktieägare och andra målvakter.
            Det nya brevlådeföretaget kan i sin tur äga andra brevlådeföretag
            i andra skatteparadis i flera led. Det enda syftet med att gå
            igenom ett sådant bolag är alltså antingen att dölja någonting,
            undgå någonting eller kringgå någonting.
          </note>
          <note>
            Herr talman! Det var i dag razzia på Swedbank i Sumpan. Det säger
            mycket om hur långt det här har gått. Ojämlikheten är inte bara
            ekonomisk eller social utan minst sagt juridisk. Här har vi en
            girig ekonomisk elit som tror sig stå över resten av samhället
            och vår gemensamma demokrati. Men den fälls inte för sina brott.
          </note>
          <note>
            Varje år blåser världens ekonomiska elit vanliga skattebetalare
            på tusentals miljarder kronor. I Sverige handlar det om pengar
            som hade kunnat finansiera våra skolor och vår gemensamma sjukvård.
            Det är pengar som hade kunnat finansiera bättre pensioner och
            ett humant flyktingmottag ­ ande. Men nu, med hjälp av bankerna
            och avancerade upplägg, trixas pengarna iväg till den ekonomiska
            eliten och dess lyxkonsumtion.
          </note>
          <note>
            Det här undergräver vår välfärd och demokrati. Den här girigheten
            måste få ett slut. Därför vill jag yrka bifall till Vänsterpartiets
            reservation 6 i betänkandet.
          </note>
          <note type="speaker">
            Anf. 135 HAMPUS HAGMAN (KD):
          </note>
          <note>
            Herr talman! Den här veckan har miljontals svenskar fått lönen
            inbetald på sina konton. De flesta fick lönen i måndags. Många
            får den i dag. Folk har slitit hårt för sina löner. Och de är
            mer än väl förtjänta av den inkomst de får in. Nu ska pengarna
            räcka till allt nödvändigt i livet, till boende, till mat, till
            andra räkningar och förhoppningsvis till något nöje och semester.
          </note>
          <note>
            Utgifterna är många. Men många människor glömmer bort den allra
            största utgiften de har, den som vi har debatterat här i dag.
            Det finns till och med studier som visar att många människor inte
            vet hur stor utgift en skatt faktiskt är och hur mycket skatt
            som betalas för dem. Jag ska ta ett enda exempel. Det blir annars
            väldigt mycket siffror.
          </note>
          <note>
            Den som tjänar 30 000 kronor i månaden får den här veckan ut
            i snitt 23 000 kronor. Det varierar från kommun till kommun, men
            det är i genomsnitt 23 000 kronor. Men för arbetsgivaren är kostnaden
            betydligt högre än 30 000 kronor. Arbetsgivaren, som ska betala
            sociala avgifter och skatter, har en kostnad på över 39 000 kronor
            varje månad. Av dessa får arbetstagaren in 23 000 på sitt konto.
            Mer än 16 000 kronor försvinner alltså i skatter och avgifter
            däremellan. Och många vet inte ens om det, herr talman.
          </note>
          <note>
            Kristdemokraterna tycker att skattetrycket måste synliggöras.
            Offentliga arbetsgivare måste visa vägen genom att tydligare redovisa
            samtliga skatter och avgifter på lönebeskedet. Det är inte mer
            än rätt gentemot medborgarna, som är de egentliga ägarna till
            pengarna.
          </note>
          <note>
            Herr talman! Syftet med skatter är att finansiera välfärden:
            skolan, vården och omsorgen. Ett annat syfte är att styra den
            ekonomiska utveck ­ lingen i en social och ekologisk riktning.
            Samtidigt vet vi att skatter för ­ sämrar ekonomins funktionssätt,
            och ibland leder det till osunda ekono ­ miska beteenden. Att
            ta in skatt är i grunden att ta någon annans egendom. Därför är
            det oerhört viktigt att skatterna används effektivt och till det
            som de är avsedda för.
          </note>
          <note>
            Herr talman! Kristdemokraterna vet varifrån resurserna till välfärden
            kommer. Det är alla de som arbetar som skapar välstånd och välfärd,
            och arbete skapas av företag. Framför allt är det små och medelstora
            företag som skapar jobb. Sedan 1990 har fyra av fem jobb tillkommit
            i dessa företag. Det är därför oerhört viktigt att politiken underlättar
            för dessa företag och ser till att förutsättningarna för dem att
            verka är bra, och här finns en del att göra.
          </note>
          <note>
            Ett område gäller rättssäkerheten för företagaren. När en företagare
            av något skäl ska betala extra skatt har vi i Sverige i dag en
            ordning som säger att skatten måste betalas innan frågan är slutligt
            avgjord i förvaltningsdomstolen. En entreprenör kan alltså först
            få sin bostad utmätt och senare frikännas i högre instans. Skatteverket
            behöver inte, som alla andra, vänta på någon lagakraftvunnen dom.
            Det är bara att hämta pengarna. Detta är fel. De anståndsregler
            som finns är begränsade och tillämpas alldeles för restriktivt.
          </note>
          <note>
            Jag och Kristdemokraterna vill att anståndsreglerna ses över.
            Vi tycker att det måste finnas synnerliga skäl för att inte bevilja
            anstånd.
          </note>
          <note>
            Herr talman! Avslutningsvis vill jag säga att jag givetvis står
            bakom samtliga kristdemokratiska reservationer men av tidsskäl
            yrkar jag bifall endast till reservation 3.
          </note>
          <note type="speaker">
            Anf. 136 JOAR FORSSELL (L):
          </note>
          <note>
            Herr talman! När man kommer in i debatten så här sent tycker
            jag att man kan få ägna sig åt att ge lite beröm till tidigare
            talare.
          </note>
          <note>
            Vi hörde nyss Kristdemokraternas Hampus Hagman mycket föredömligt
            redovisa de problem som finns med rättvisa och rättssäkerhet när
            det gäller företag som måste betala in extra skatt eller som Skatteverket
            i varje fall anser behöver betala in extra skatt. Han talade också
            om hur anståndsreglerna används alldeles för restriktivt.
          </note>
          <note>
            Det är uppenbart att Skatteverket i sitt sätt att agera inte
            i tillräckligt hög grad ser sig själv som en serviceinstans. I
            grund och botten, herr talman, måste det vara så att skattesystemet
            och de myndigheter som jobbar med skatten ska verka på ett sätt
            som gör att det blir enkelt och inte känns så betungande att företaga,
            skapa värde, vara en entreprenör och vara produktiv. Om en företagare
            bestrider att han eller hon ska betala in mer skatt bör det vara
            så att man helt enkelt väntar tills det hela har retts ut i domstol
            innan pengarna krävs in.
          </note>
          <note>
            Jag tycker att Kristdemokraterna i sitt tidigare anförande verkligen
            satte foten på helt rätt ställe.
          </note>
          <note>
            Herr talman! Jag vill även berömma Vänsterpartiet. Det är inte
            varje dag som en liberal ägnar sig åt beröm till Vänsterpartiet.
          </note>
          <note>
            Vänsterpartisten Tony Haddou berättade tidigare från talarstolen
            att det är fel när människor försöker smita undan skatt och som
            begår skattebrott. Jag tycker att Vänsterpartiet och ledamoten
            Tony Haddou har helt rätt i det. Skattebrott ska beivras.
          </note>
          <note>
            Ett rättvist skattesystem innebär att företagare ska veta att
            Skatteverket vill en väl och är en myndighet som man kan lita
            på och som kommer göra allt i sin makt för att hjälpa den enskilde
            företagaren. Det innebär också att alla medborgare i landet ska
            veta att vi som står för den politiska styrningen ser till att
            var och en betalar den skatt som man ska betala och att de som
            vill finansiera till exempel brottslighet genom ekonomiskt fusk
            och skattebrott drabbas av lagens fulla kraft. Skattebrott ska
            helt enkelt beivras. Bra, Tony Haddou, säger jag.
          </note>
          <note>
            Det finns dock ett problem, herr talman, med Vänsterpartiets
            resonemang. Liberalerna har nämligen genom en motion lagt ett
            förslag i ett annat utskott, utrikesutskottet, om att införa en
            så kallad Magnitskijlag i Sverige. Det skulle innebära att man
            kan angripa människor som bland annat har fuskat med pengar. Till
            detta har Vänsterpartiet inte anslutit sig.
          </note>
          <note>
            Vänsterpartiet vill heller inte avskaffa det veto som enskilda
            länder i Europeiska unionen har för att införa en Magnitskijlag
            på EU-nivå. Vänsterpartiet vill att länder som till exempel Ungern
            ska kunna lägga in sitt veto mot att införa en sådan lag som skulle
            kunna stoppa det ekonomiska fusk som vänsterpartisten beskriver
            här i talarstolen.
          </note>
          <note>
            Det är klart att detta klingar falskt när man i dag å ena sidan
            står här och säger att man vill beivra skattebrott och ekonomiskt
            fusk och å andra sidan kommer att säga något helt annat i ett
            annat utskott och med en annan stämma om bara ett par veckor när
            motionen ska behandlas. Man kommer dessutom att senare vid valet
            till Europaparlamentet fortsätta att driva en politik som förhindrar
            att skattebrott beivras.
          </note>
          <note>
            Herr talman! Jag vill också lyfta fram en sak som Centerpartiet
            tidigare tog upp i debatten. Det talades om personalliggare och
            hur systemet med sådana behöver utvärderas.
          </note>
          <note>
            Skatteutskottet har faktiskt redan utvärderat personalliggare.
            Efter att ha deltagit i utvärderingen är min slutsats att personalliggaren
            i vissa branscher och vid vissa tillfällen tillsammans med andra
            system verkligen utgör en alldeles för stor tyngd och börda för
            svenska företag. De dignar inte bara under höga skatter utan också
            under tuffa, svåra och byråkratiska regelverk.
          </note>
          <note>
            Herr talman! Det är uppenbart att Sverige inte enbart behöver
            sänkta skatter utan också enklare, mer rättssäkra och mer rättvisa
            system. Då kan den entreprenör som är duktig på att baka bröd
            eller den som har en ny teknisk innovation inom industrin eller
            den som är duktig på att brygga öl driva sitt företag och veta
            att det är lätt att deklarera, veta att det är enkelt att vara
            företagare och att man kan lita på Skatteverket. Man får den hjälp
            man behöver och behöver aldrig känna sig jagad. Går det fel någon
            gång löser det sig. Så borde Sverige vara.
          </note>
          <note>
            Herr talman! Jag vill härmed yrka bifall till den enda reservation
            som Liberalerna har i denna debatt.
          </note>
          <note type="speaker">
            Anf. 137 HILLEVI LARSSON (S):
          </note>
          <note>
            Herr talman! Jag vill börja med att yrka bifall till utskottets
            förslag.
          </note>
          <note>
            Det vi i dag diskuterar är skatteförfarandelagen och folkbokföringslagen.
            Skatteförfarandelagen tillkom den 1 januari 2012 och ersatte då
            ett tiotal lagar som detta tidigare var uppdelat på. Folkbokföringslagen
            fick vi den 1 juli 1991. Folkbokföringslagen handlar om att fastställa
            personers bosättningar och även att registrera uppgifter såsom
            identitet, familj och andra förhållanden.
          </note>
          <note>
            Det vi i dag behandlar är en mängd motioner som riksdagsledamöterna
            har lagt fram under den allmänna motionstiden. Detta var ett område
            som intresserade många; det kom in många motioner. Jag hinner
            inte gå igenom alla förslag och vår inställning till detta område
            och vad man behöver göra. Jag tänkte dock göra några nedslag.
          </note>
          <note>
            Det första området jag vill ta upp är något som tidigare talare
            har haft uppe. Det gäller skattefel, och i det ingår skattefusk,
            som är ren brottslighet.
          </note>
          <note>
            Det är svårt att beräkna hur stort skattefelet är, det vill säga
            hur mycket som faller bort av det som egentligen borde ha betalats
            in. Men Skatteverket jobbar mycket med denna fråga och kommer
            med sina beräkningar så nära man kan komma. Det är självklart
            viktigt att det här skattefelet begränsas och minimeras så mycket
            det går. Självklart ska skatten betalas in. Det ska inte löna
            sig att skattefuska. En del är misstag. Dem får man rätta till
            så långt det går. Men mycket är tyvärr ren brottslighet.
          </note>
          <note>
            Man räknar med att skattefelet är ungefär 130 miljarder varje
            år. I den summan finns en stor del som härrör från brottslighet,
            inte minst skatteflykt, som innebär att man genom brottslig skatteplanering
            för ut tillgångar ur landet. En del sker i landet, men det är
            mycket som förs ut. All skatteplanering är naturligtvis inte olaglig,
            men man hittar kryphål i systemet. Sedan finns det mycket som
            är rena lagbrott. Det kan dock vara svårt att få fast de skyldiga
            och bevisa brotten.
          </note>
          <note>
            130 miljarder kronor är väldigt mycket pengar. Tänk vad de pengarna
            skulle kunna göra i vår välfärd! Det är pengar som borde betalas
            in, men det är till stor del brottslingar som lägger beslag på
            dem. Många gånger är det höginkomsttagare och stora rika företag.
            Det är alltså personer och företag som redan har väldigt mycket
            pengar och som ändå lägger beslag på ännu mer genom skattefusk.
            Därför är det väldigt angeläget att vi ska få in de här skattepengarna.
          </note>
          <note>
            En stor del av detta är så kallade svartjobb. De går ofta hand
            i hand med övrig skattebrottslighet. Att man har svart arbetskraft
            innebär att skatter och avgifter inte betalas. Detta drabbar också
            arbetstagarna; de har inte rätt till försäkringar, det avsätts
            inte pengar till pension och så vidare. Den delen måste vi verkligen
            bekämpa. Det bedrivs ett omfattande arbete, men vi måste hela
            tiden utvidga det arbetet och följa hur regelverket fungerar i
            praktiken, för det är fortfarande väldigt mycket pengar som försvinner.
          </note>
          <note>
            Vi har också ett internationellt samarbete. Mycket av pengarna
            överförs till andra länder, inte minst till skatteparadis där
            man betalar lägre skatt. Därför har vi ett samarbete med FN, med
            OECD och inom EU. Det här jobbar regeringen väldigt mycket med.
          </note>
          <note>
            Man kan sammanfattningsvis säga att det här är ett område där
            det finns en oändlig potential. Vi kan försöka få in de här pengarna
            och därmed förbättra vår välfärd. Om vi sätter dit dem som skattefuskar
            gynnar det samtidigt seriös verksamhet, det vill säga dem som
            inte skattefuskar. För ett antal år sedan hörde jag att man för
            varje krona som man lägger på att bekämpa skattefusk får 3 kronor
            tillbaka. Det innebär att det är viktigt att vi satsar på Skatteverket,
            på Ekobrottsmyndigheten, på polisen och på alla andra myndigheter
            som kan bekämpa detta, eftersom det blir en investering. Det är
            ingen kostnad, utan vi får igen de här pengarna när man förstärker
            insatser.
          </note>
          <note>
            Ett annat nedslag som jag skulle vilja göra gäller gränshinder
            mellan olika länder. Vi har gränshinder mellan de nordiska länderna.
            De blir speciellt kännbara för oss i och med att vi bor intill
            Norge, Finland och Danmark. Det finns ett gränshindersamarbete
            inom Nordiska ministerrådet. Där arbetar man för att ta bort gränshinder
            men också förhindra att nya uppstår. Det kan vara så att nya regelverk
            visar sig inte passa ihop mellan de olika länderna. Därmed har
            det uppstått nya gränshinder.
          </note>
          <note>
            Gränshinder försvårar för människor att pendla över gränsen och
            arbeta på andra sidan. De försvårar även handel. Brexit kan nog
            bli ett stort problem, inte minst för svenska företag. Det handlar
            även om möjligheten att flytta över gränserna. Jag kommer från
            Malmö. Där har vi Öresundsregio ­ nen. Vi har lyckats undanröja
            många gränshinder, men vi måste hela tiden jobba vidare, för det
            uppstår nya. Det finns också gränshinder som är tröga att komma
            till rätta med.
          </note>
          <note>
            Det här innebär väldigt mycket pengar och bnp-tillväxt. Men självklart
            ökar också den personliga friheten för människor när man kan välja
            var man vill arbeta, var man vill studera och var man vill bo.
            Det uppstår även nya relationer, och nya familjer bildas över
            gränserna. Därför är det viktigt att vi underlättar det här i
            gränsregionerna. Det arbetar vi intensivt med, men vi behöver
            göra mycket mer.
          </note>
          <note>
            Jag tänkte också nämna folkbokföringen, som tas upp i det här
            betänk ­ andet. Det kom nya regler så sent som 2018, och de innebär
            framsteg. Man kan avregistrera falska identiteter som människor
            helt enkelt har ljugit ihop. Man kan till och med komma på kontrollbesök
            där man tror att någon bor eller där någon uppgett sig bo för
            att kolla att det verkligen stämmer. Man har också återinfört
            folkbokföringsbrottet, så att vi nu har ett straff ­ ansvar när
            oriktiga uppgifter lämnas. Det pågår ett arbete inom både Re ­
            geringskansliet och Skatteverket när det gäller det här. Vi förutsätter
            att man följer utvecklingen, eftersom det har varit problem med
            människor som till exempel skriver sig på en annan adress utan
            att fråga den som bor där. Ibland vet den som bor där inte ens
            om att någon är skriven där.
          </note>
          <note>
            Avslutningsvis vill jag ta upp frågan om samordningsnummer. Dessa
            finns till för nyanlända invandrare som inte har hunnit få personnummer;
            ett sådant får man först senare. Där finns det ett register i
            dag. Det kan underlätta när man ska kontrollera att uppgifterna
            stämmer. Det finns också möjlighet att begära samordningsnummer
            från statliga myndigheter och utbildningsanordnare för att kolla
            att allting står rätt till. Nu har det kommit ett förslag från
            bland annat Skatteverket om att alla nyanlända ska få samordningsnummer.
            Det skulle kunna vara en fördel både för de enskilda, så att de
            kan registreras i olika system, och för hela samhället, så att
            man har koll på vem som är vem. Förslaget bereds på Regeringskans
            ­ liet.
          </note>
          <note>
            Det händer alltså mycket på det här området, men vi måste ständigt
            arbeta vidare och följa utvecklingen samt vid behov förbättra
            regelverket.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 mars.)
          </note>
          <note>
            § 21 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 26 mars
          </note>
          <note>
            2018/19:155 Försörjningsstöd till återvändande IS-terrorister
          </note>
          <note>
            av Henrik Vinge (SD)
          </note>
          <note>
            till socialminister Lena Hallengren (S)
          </note>
          <note>
            2018/19:156 Förbifart Stockholm
          </note>
          <note>
            av Jessika Roswall (M)
          </note>
          <note>
            till statsrådet Tomas Eneroth (S)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 26 mars
          </note>
          <note>
            2018/19:450 Bygglov för solceller
          </note>
          <note>
            av Rickard Nordin (C)
          </note>
          <note>
            till statsrådet Per Bolund (MP)
          </note>
          <note>
            2018/19:451 Lantmäteriet och laddstolpar
          </note>
          <note>
            av Rickard Nordin (C)
          </note>
          <note>
            till statsrådet Per Bolund (MP)
          </note>
          <note>
            2018/19:452 Myggbekämpning vid Nedre Dalälven
          </note>
          <note>
            av Lina Nordquist (L)
          </note>
          <note>
            till miljö- och klimatminister Isabella Lövin (MP)
          </note>
          <note>
            2018/19:453 Samordningsnummer för asylsökande inom hälso- och
            sjukvården
          </note>
          <note>
            av Barbro Westerholm (L)
          </note>
          <note>
            till finansminister Magdalena Andersson (S)
          </note>
          <note>
            2018/19:454 Rymdlagen
          </note>
          <note>
            av Fredrik Christensson (C)
          </note>
          <note>
            till statsrådet Matilda Ernkrans (S)
          </note>
          <note>
            § 23 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 27 mars
          </note>
          <note>
            2018/19:428 Diarieföring av besök i Turkiet
          </note>
          <note>
            av Mikael Strandman (SD)
          </note>
          <note>
            till näringsminister Ibrahim Baylan (S)
          </note>
          <note>
            2018/19:415 Säkerhet på biogasbussar
          </note>
          <note>
            av Lotta Olsson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            § 24 Kammaren åtskildes kl. 18.57.
          </note>
          <note>
            Sammanträdet leddes
          </note>
          <note>
            av talmannen från dess början till och med § 10 anf. 30 (delvis),
          </note>
          <note>
            av tredje vice talmannen därefter till och med § 10 anf. 60 (delvis),
          </note>
          <note>
            av andre vice talmannen därefter till och med § 11 anf. 84 (delvis),
          </note>
          <note>
            av tredje vice talmannen därefter till och med § 17 anf. 110
            (delvis) och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om fördröjt svar på interpellation
          </note>
          <note>
            § 3 Ärenden för hänvisning till utskott
          </note>
          <note>
            § 4 Ärenden för bordläggning
          </note>
          <note>
            § 5 Kompletterande bestämmelser till EU:s förordning om gränsöverskridande
            paketleveranstjänster
          </note>
          <note>
            Trafikutskottets betänkande 2018/19:TU9
          </note>
          <note>
            (Beslut fattades under § 15.)
          </note>
          <note>
            § 6 Finansiell stabilitet och finansmarknadsfrågor
          </note>
          <note>
            Finansutskottets betänkande 2018/19:FiU22
          </note>
          <note>
            Anf. 1 MATTIAS KARLSSON i Luleå (M)
          </note>
          <note>
            Anf. 2 DENNIS DIOUKAREV (SD)
          </note>
          <note>
            Anf. 3 ULLA ANDERSSON (V)
          </note>
          <note>
            Anf. 4 JAKOB FORSSMED (KD)
          </note>
          <note>
            Anf. 5 ULLA ANDERSSON (V) replik
          </note>
          <note>
            Anf. 6 JAKOB FORSSMED (KD) replik
          </note>
          <note>
            Anf. 7 ULLA ANDERSSON (V) replik
          </note>
          <note>
            Anf. 8 JAKOB FORSSMED (KD) replik
          </note>
          <note>
            Anf. 9 JOHAN PEHRSON (L)
          </note>
          <note>
            Anf. 10 BJÖRN WIECHEL (S)
          </note>
          <note>
            Anf. 11 JAKOB FORSSMED (KD) replik
          </note>
          <note>
            Anf. 12 BJÖRN WIECHEL (S) replik
          </note>
          <note>
            Anf. 13 JAKOB FORSSMED (KD) replik
          </note>
          <note>
            Anf. 14 BJÖRN WIECHEL (S) replik
          </note>
          <note>
            Anf. 15 TALMANNEN
          </note>
          <note>
            Anf. 16 KAROLINA SKOG (MP)
          </note>
          <note>
            (Beslut fattades under § 15.)
          </note>
          <note>
            § 7 Anpassning av lagen om passagerarregister till EU:s dataskyddsreform
          </note>
          <note>
            Justitieutskottets betänkande 2018/19:JuU18
          </note>
          <note>
            Anf. 17 JOSEFIN MALMQVIST (M)
          </note>
          <note>
            Anf. 18 HELENA VILHELMSSON (C)
          </note>
          <note>
            Anf. 19 JOHAN PEHRSON (L)
          </note>
          <note>
            (Beslut fattades under § 15.)
          </note>
          <note>
            § 8 Genomförande av rättshjälpsdirektivet
          </note>
          <note>
            Justitieutskottets betänkande 2018/19:JuU20
          </note>
          <note>
            Anf. 20 GUSTAF LANTZ (S)
          </note>
          <note>
            Anf. 21 JOHAN PEHRSON (L)
          </note>
          <note>
            Anf. 22 RASMUS LING (MP)
          </note>
          <note>
            Anf. 23 JOHAN FORSSELL (M)
          </note>
          <note>
            Anf. 24 GUSTAF LANTZ (S) replik
          </note>
          <note>
            Anf. 25 JOHAN FORSSELL (M) replik
          </note>
          <note>
            Anf. 26 GUSTAF LANTZ (S) replik
          </note>
          <note>
            Anf. 27 JOHAN FORSSELL (M) replik
          </note>
          <note>
            Anf. 28 JONNY CATO HANSSON (C)
          </note>
          <note>
            Anf. 29 ANDREAS CARLSON (KD)
          </note>
          <note>
            (Beslut fattades under § 15.)
          </note>
          <note>
            § 9 Åtgärder för att mildra konsekvenserna på det sociala området
            med anledning av brexit
          </note>
          <note>
            Socialförsäkringsutskottets betänkande 2018/19:SfU24
          </note>
          <note>
            (Beslut fattades under § 15.)
          </note>
          <note>
            § 10 Arbetsmarknad och arbetslöshetsförsäkringen
          </note>
          <note>
            Arbetsmarknadsutskottets betänkande 2018/19:AU6
          </note>
          <note>
            Anf. 30 HANIF BALI (M)
          </note>
          <note>
            Anf. 31 ALEXANDER CHRISTIANSSON (SD)
          </note>
          <note>
            Anf. 32 MARTIN ÅDAHL (C)
          </note>
          <note>
            Anf. 33 HANIF BALI (M) replik
          </note>
          <note>
            Anf. 34 MARTIN ÅDAHL (C) replik
          </note>
          <note>
            Anf. 35 HANIF BALI (M) replik
          </note>
          <note>
            Anf. 36 MARTIN ÅDAHL (C) replik
          </note>
          <note>
            Anf. 37 ALI ESBATI (V)
          </note>
          <note>
            Anf. 38 MARTIN ÅDAHL (C) replik
          </note>
          <note>
            Anf. 39 ALI ESBATI (V) replik
          </note>
          <note>
            Anf. 40 MARTIN ÅDAHL (C) replik
          </note>
          <note>
            Anf. 41 ALI ESBATI (V) replik
          </note>
          <note>
            Anf. 42 SOFIA DAMM (KD)
          </note>
          <note>
            Anf. 43 GULAN AVCI (L)
          </note>
          <note>
            Anf. 44 ALI ESBATI (V) replik
          </note>
          <note>
            Anf. 45 GULAN AVCI (L) replik
          </note>
          <note>
            Anf. 46 ALI ESBATI (V) replik
          </note>
          <note>
            Anf. 47 GULAN AVCI (L) replik
          </note>
          <note>
            Anf. 48 PATRIK BJÖRCK (S)
          </note>
          <note>
            Anf. 49 HANIF BALI (M) replik
          </note>
          <note>
            Anf. 50 PATRIK BJÖRCK (S) replik
          </note>
          <note>
            Anf. 51 HANIF BALI (M) replik
          </note>
          <note>
            Anf. 52 PATRIK BJÖRCK (S) replik
          </note>
          <note>
            Anf. 53 GULAN AVCI (L) replik
          </note>
          <note>
            Anf. 54 PATRIK BJÖRCK (S) replik
          </note>
          <note>
            Anf. 55 ALIREZA AKHONDI (C)
          </note>
          <note>
            Anf. 56 HANIF BALI (M) replik
          </note>
          <note>
            Anf. 57 ALIREZA AKHONDI (C) replik
          </note>
          <note>
            Anf. 58 HANIF BALI (M) replik
          </note>
          <note>
            Anf. 59 ALIREZA AKHONDI (C) replik
          </note>
          <note>
            Anf. 60 SERKAN KÖSE (S)
          </note>
          <note>
            Anf. 61 MARIANNE PETTERSSON (S)
          </note>
          <note>
            (Beslut fattades under § 15.)
          </note>
          <note>
            § 11 Integration
          </note>
          <note>
            Arbetsmarknadsutskottets betänkande 2018/19:AU7
          </note>
          <note>
            Anf. 62 ERIK BENGTZBOE (M)
          </note>
          <note>
            Anf. 63 HENRIK VINGE (SD)
          </note>
          <note>
            Anf. 64 ERIK BENGTZBOE (M) replik
          </note>
          <note>
            Anf. 65 HENRIK VINGE (SD) replik
          </note>
          <note>
            Anf. 66 ERIK BENGTZBOE (M) replik
          </note>
          <note>
            Anf. 67 HENRIK VINGE (SD) replik
          </note>
          <note>
            Anf. 68 ALIREZA AKHONDI (C)
          </note>
          <note>
            Anf. 69 HENRIK VINGE (SD) replik
          </note>
          <note>
            Anf. 70 ALIREZA AKHONDI (C) replik
          </note>
          <note>
            Anf. 71 HENRIK VINGE (SD) replik
          </note>
          <note>
            Anf. 72 ALIREZA AKHONDI (C) replik
          </note>
          <note>
            Anf. 73 CICZIE WEIDBY (V)
          </note>
          <note>
            Anf. 74 SOFIA DAMM (KD)
          </note>
          <note>
            Anf. 75 JUNO BLOM (L)
          </note>
          <note>
            Anf. 76 JOHANNA HARALDSSON (S)
          </note>
          <note>
            Anf. 77 LEILA ALI-ELMI (MP)
          </note>
          <note>
            Anf. 78 HENRIK VINGE (SD) replik
          </note>
          <note>
            Anf. 79 LEILA ALI-ELMI (MP) replik
          </note>
          <note>
            Anf. 80 HENRIK VINGE (SD) replik
          </note>
          <note>
            Anf. 81 LEILA ALI-ELMI (MP) replik
          </note>
          <note>
            Anf. 82 MARTIN ÅDAHL (C)
          </note>
          <note>
            Anf. 83 SERKAN KÖSE (S)
          </note>
          <note>
            Anf. 84 HENRIK VINGE (SD) replik
          </note>
          <note>
            Anf. 85 SERKAN KÖSE (S) replik
          </note>
          <note>
            Anf. 86 HENRIK VINGE (SD) replik
          </note>
          <note>
            Anf. 87 SERKAN KÖSE (S) replik
          </note>
          <note>
            (Beslut fattades under § 15.)
          </note>
          <note>
            § 12 Frågor om konstarterna och film
          </note>
          <note>
            Kulturutskottets betänkande 2018/19:KrU13
          </note>
          <note>
            Anf. 88 CHRISTER NYLANDER (L)
          </note>
          <note>
            Anf. 89 VIKTOR WÄRNICK (M)
          </note>
          <note>
            Anf. 90 ARON EMILSSON (SD)
          </note>
          <note>
            Anf. 91 NIELS PAARUP-PETERSEN (C)
          </note>
          <note>
            Anf. 92 VASILIKI TSOUPLAKI (V)
          </note>
          <note>
            Anf. 93 ARON EMILSSON (SD) replik
          </note>
          <note>
            Anf. 94 VASILIKI TSOUPLAKI (V) replik
          </note>
          <note>
            Anf. 95 ARON EMILSSON (SD) replik
          </note>
          <note>
            Anf. 96 VASILIKI TSOUPLAKI (V) replik
          </note>
          <note>
            Anf. 97 LAWEN REDAR (S)
          </note>
          <note>
            Anf. 98 NIELS PAARUP-PETERSEN (C) replik
          </note>
          <note>
            Anf. 99 LAWEN REDAR (S) replik
          </note>
          <note>
            Anf. 100 NIELS PAARUP-PETERSEN (C) replik
          </note>
          <note>
            Anf. 101 LAWEN REDAR (S) replik
          </note>
          <note>
            Anf. 102 ARON EMILSSON (SD) replik
          </note>
          <note>
            Anf. 103 LAWEN REDAR (S) replik
          </note>
          <note>
            Anf. 104 ARON EMILSSON (SD) replik
          </note>
          <note>
            Anf. 105 LAWEN REDAR (S) replik
          </note>
          <note>
            (forts. § 16)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 13 Beslut om ärenden som slutdebatterats den 13 mars
          </note>
          <note>
            UbU7 Förskolan
          </note>
          <note>
            UbU15 Studiestöd
          </note>
          <note>
            § 14 Beslut om ärende som slutdebatterats den 14 mars
          </note>
          <note>
            SoU12 Stöd till personer med funktionsnedsättning
          </note>
          <note>
            § 15 Beslut om ärenden som slutdebatterats vid dagens sammanträde
          </note>
          <note>
            TU9 Kompletterande bestämmelser till EU:s förordning om gränsöverskridande
            paketleveranstjänster
          </note>
          <note>
            FiU22 Finansiell stabilitet och finansmarknadsfrågor
          </note>
          <note>
            JuU18 Anpassning av lagen om passagerarregister till EU:s dataskyddsreform
          </note>
          <note>
            JuU20 Genomförande av rättshjälpsdirektivet
          </note>
          <note>
            SfU24 Åtgärder för att mildra konsekvenserna på det sociala området
            med anledning av brexit
          </note>
          <note>
            AU6 Arbetsmarknad och arbetslöshetsförsäkringen
          </note>
          <note>
            AU7 Integration
          </note>
          <note>
            § 16 (forts. från § 12) Frågor om konstarterna och film (forts.
            KrU13)
          </note>
          <note>
            Anf. 106 ANNA SIBINSKA (MP)
          </note>
          <note>
            Anf. 107 JONAS ANDERSSON i Linköping (SD)
          </note>
          <note>
            (Beslut skulle fattas den 28 mars.)
          </note>
          <note>
            § 17 Riksrevisionens rapport om investeringssparkonto
          </note>
          <note>
            Skatteutskottets betänkande 2018/19:SkU7
          </note>
          <note>
            Anf. 108 HAMPUS HAGMAN (KD)
          </note>
          <note>
            Anf. 109 PATRIK LUNDQVIST (S)
          </note>
          <note>
            Anf. 110 PER ÅSLING (C)
          </note>
          <note>
            Anf. 111 JOAR FORSSELL (L)
          </note>
          <note>
            (Beslut skulle fattas den 28 mars.)
          </note>
          <note>
            § 18 Riksrevisionens rapport om nedsatt moms på livsmedel
          </note>
          <note>
            Skatteutskottets betänkande 2018/19:SkU8
          </note>
          <note>
            Anf. 112 DAVID LÅNG (SD)
          </note>
          <note>
            Anf. 113 SULTAN KAYHAN (S)
          </note>
          <note>
            Anf. 114 HELENA VILHELMSSON (C)
          </note>
          <note>
            (Beslut skulle fattas den 28 mars.)
          </note>
          <note>
            § 19 Inkomstskatt
          </note>
          <note>
            Skatteutskottets betänkande 2018/19:SkU10
          </note>
          <note>
            Anf. 115 JÖRGEN BERGLUND (M)
          </note>
          <note>
            Anf. 116 BO BROMAN (SD)
          </note>
          <note>
            Anf. 117 PER ÅSLING (C)
          </note>
          <note>
            Anf. 118 HAMPUS HAGMAN (KD)
          </note>
          <note>
            Anf. 119 JOAR FORSSELL (L)
          </note>
          <note>
            Anf. 120 PETER PERSSON (S)
          </note>
          <note>
            Anf. 121 JÖRGEN BERGLUND (M) replik
          </note>
          <note>
            Anf. 122 PETER PERSSON (S) replik
          </note>
          <note>
            Anf. 123 TALMANNEN
          </note>
          <note>
            Anf. 124 JÖRGEN BERGLUND (M) replik
          </note>
          <note>
            Anf. 125 PETER PERSSON (S) replik
          </note>
          <note>
            Anf. 126 JOAR FORSSELL (L) replik
          </note>
          <note>
            Anf. 127 PETER PERSSON (S) replik
          </note>
          <note>
            Anf. 128 JOAR FORSSELL (L) replik
          </note>
          <note>
            Anf. 129 PETER PERSSON (S) replik
          </note>
          <note>
            Anf. 130 TONY HADDOU (V)
          </note>
          <note>
            (Beslut skulle fattas den 28 mars.)
          </note>
          <note>
            § 20 Skatteförfarande och folkbokföring
          </note>
          <note>
            Skatteutskottets betänkande 2018/19:SkU14
          </note>
          <note>
            Anf. 131 JÖRGEN BERGLUND (M)
          </note>
          <note>
            Anf. 132 ERIC WESTROTH (SD)
          </note>
          <note>
            Anf. 133 PER ÅSLING (C)
          </note>
          <note>
            Anf. 134 TONY HADDOU (V)
          </note>
          <note>
            Anf. 135 HAMPUS HAGMAN (KD)
          </note>
          <note>
            Anf. 136 JOAR FORSSELL (L)
          </note>
          <note>
            Anf. 137 HILLEVI LARSSON (S)
          </note>
          <note>
            (Beslut skulle fattas den 28 mars.)
          </note>
          <note>
            § 21 Anmälan om interpellationer
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Anmälan om skriftliga svar på frågor
          </note>
          <note>
            § 24 Kammaren åtskildes kl. 18.57.
          </note>
          <note>
            Tryck: Elanders Sverige AB, Vällingby 2019
          </note>
        </div>
      </body>
    </text>
  </TEI>
</teiCorpus>
