<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201819</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201819</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201819--64</head>
          <docDate when="2019-03-13 00:00:00">2019-03-13 00:00:00</docDate>
        </div>
      </front>
      <body>
        <div>
          <note>
            § 1 Avsägelser
          </note>
          <note>
            Andre vice talmannen meddelade att Jimmy Loord (KD) avsagt sig
            uppdraget som ledamot av riksdagen från och med den 1 april.
          </note>
          <note>
            Kammaren biföll denna avsägelse.
          </note>
          <note>
            Andre vice talmannen meddelade att Erik Ezelius (S) avsagt sig
            uppdraget som suppleant i EU-nämnden.
          </note>
          <note>
            Kammaren biföll denna avsägelse.
          </note>
          <note>
            § 2 Anmälan om kompletteringsval
          </note>
          <note>
            Andre vice talmannen meddelade att Socialdemokraternas riksdagsgrupp
            anmält Daniel Andersson som suppleant i EU-nämnden.
          </note>
          <note>
            Andre vice talmannen förklarade vald till
          </note>
          <note>
            suppleant i EU-nämnden
          </note>
          <note>
            Daniel Andersson (S)
          </note>
          <note>
            § 3 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i EU-nämnden skulle utökas
            från 80 till 87.
          </note>
          <note>
            Kammaren medgav denna utökning.
          </note>
          <note>
            § 4 Val av extra suppleanter
          </note>
          <note>
            Val av extra suppleanter i EU-nämnden företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleanter i EU-nämnden
          </note>
          <note>
            Ida Gabrielsson (V)
          </note>
          <note>
            Ali Esbati (V)
          </note>
          <note>
            Karin Rågsjö (V)
          </note>
          <note>
            Lorena Delgado Varas (V)
          </note>
          <note>
            Linda Westerlund Snecker (V)
          </note>
          <note>
            Mia Sydow Mölleby (V)
          </note>
          <note>
            Vasiliki Tsouplaki (V)
          </note>
          <note>
            § 5 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2018/19:118
          </note>
          <note>
            Till riksdagen
          </note>
          <note>
            Interpellation 2018/19:118 Återvändande IS-terrorister
          </note>
          <note>
            av Louise Meijer (M)
          </note>
          <note>
            Interpellationen kommer att besvaras fredagen den 29 mars 2019.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 6 mars 2019
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            § 6 Anmälan om granskningsrapport
          </note>
          <note>
            Andre vice t almannen anmälde att följande granskningsrapport
            hade kommit in från Riksrevisionen och överlämnats till finansutskottet:
          </note>
          <note>
            RiR 2019:8 Köp på saklig grund – myndigheters skydd mot förtroendeskadliga
            närståendetransaktioner
          </note>
          <note>
            § 7 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2018/19:12 och 54 till skatteutskottet
          </note>
          <note>
            2018/19:56 till civilutskottet
          </note>
          <note>
            2018/19:62 till finansutskottet
          </note>
          <note>
            2018/19:63 till utrikesutskottet
          </note>
          <note>
            2018/19:64 till miljö- och jordbruksutskottet
          </note>
          <note>
            2018/19:66 och 71 till justitieutskottet
          </note>
          <note>
            § 8 Ärende för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialutskottets betänkande
          </note>
          <note>
            2018/19:SoU12 Stöd till personer med funktionsnedsättning
          </note>
          <note>
            § 9 Extra ändringsbudget för 2019 Kapitalhöjning i Europeiska
            investeringsbanken
          </note>
          <note>
            Finansutskottets betänkande 2018/19:FiU33
          </note>
          <note>
            Extra ändringsbudget för 2019 Kapitalhöjning i Europeiska investeringsbanken
            (prop. 2018/19:46)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 31.)
          </note>
          <note>
            § 10 Möjlighet för företag i Förenade kungariket att under viss
            tid driva värdepappersrörelse utan krav på tillstånd
          </note>
          <note>
            Finansutskottets betänkande 2018/19:FiU35
          </note>
          <note>
            Möjlighet för företag i Förenade kungariket att under viss tid
            driva värdepappersrörelse utan krav på tillstånd (prop. 2018/19:44)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 31.)
          </note>
          <note>
            § 11 Kompletterande bestämmelser till EU:s hamntjänstförordning
          </note>
          <note>
            Trafikutskottets betänkande 2018/19:TU8
          </note>
          <note>
            Kompletterande bestämmelser till EU:s hamntjänstförordning (prop.
            2018/19:39)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 31.)
          </note>
          <note>
            § 12 Kompletterande bestämmelser till lagen om tobak och liknande
            produkter
          </note>
          <note>
            Socialutskottets betänkande 2018/19:SoU17
          </note>
          <note>
            Kompletterande bestämmelser till lagen om tobak och liknande
            produkter (prop. 2018/19:43)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 31.)
          </note>
          <note>
            § 13 Kommissionens meddelande om den inre marknaden i en värld
            som förändras
          </note>
          <note>
            Näringsutskottets utlåtande 2018/19:NU10
          </note>
          <note>
            Kommissionens meddelande om den inre marknaden i en värld som
            förändras (COM(2018) 772)
          </note>
          <note>
            föredrogs.
          </note>
          <note type="speaker">
            Anf. 1 TOBIAS ANDERSSON (SD):
          </note>
          <note>
            Fru talman! Anledningen till att jag är först ut i denna debatt
            rörande kommissionens meddelande om den inre marknaden i en värld
            som förändras är som bekant att Sverigedemokraterna var ensamma
            om att inkomma med en reservation i ärendet – en reservation som
            på intet sätt var sprungen ur protektionism eller okunskap rörande
            den inre marknadens fördelar för svenska företag och svensk ekonomi,
            även om detta sannolikt kommer att indiceras av andra i denna
            talarstol.
          </note>
          <note>
            Fru talman! Sverigedemokraterna förespråkar fri och öppen handel.
            Däremot är vi som bekant kritiska mot stora delar av den överstatliga
            stat som EU har kommit att utvecklas till, men det är en kritik
            som aldrig har grundat sig i frihandel eller syftet med den inre
            marknaden. Tvärtom står vi bakom unionens exklusiva rätt att stifta
            frihandelsavtal, då det är både en förutsättning för tullunionens
            existens och en sann fördel att vi med en gemensam ekonomi och
            marknad kan sätta oss vid förhandlingsbordet. Vi ser även värdet
            i de synergieffekter som skapas av den inre marknaden och uppskattar
            hur den underlättar för svenska företag att verka inom resten
            av unionen.
          </note>
          <note>
            Fru talman! Jag är övertygad om att vad jag precis yttrat är
            någonting som en majoritet i denna kammare kan skriva under på.
            Vad vi däremot förmodligen inte kan nå konsensus om är framtiden
            för, och utsträckningen av, den inre marknaden och ärligt talat
            framtiden för EU i stort och därmed även för Sverige.
          </note>
          <note>
            Vi har olika visioner om det framtida samarbetet, fru talman,
            och valet i maj kommer att stå mellan dem som vill ge bort än
            mer av makten över Sverige från landets medborgare till byråkrater
            i Bryssel och oss som värnar om svenskt självbestämmande samt
            anser att beslutandemakten ska ligga folket nära.
          </note>
          <note>
            Det kommer att stå mellan dem som sätter sina egna ideologiska
            önskningar om en global värld utan gränser framför medborgarnas
            säkerhet och oss som på riktigt ser och förstår den utbredda otrygghet
            och misär som är det oundvikliga resultatet av svaga yttre gränser
            och uteblivna interna gränskontroller.
          </note>
          <note>
            Det kommer att stå mellan dem som föraktar och önskar sudda ut
            kulturella och historiska skillnader mellan Europas länder och
            oss som värdesätter ländernas egen kultur och olikheter.
          </note>
          <note>
            Fru talman! Det kommer att finnas både skäl och möjlighet att
            återkomma till detta i större allmänhet. Våra väsensskilda bilder
            av vad som bäst gagnar vårt lands medborgare och deras intressen
            kommer att göra sig påmind gång på gång i den stundande valrörelsen.
            Det kommer inte att undgå någon att det är just Sverige och våra
            intressen som Sverigedemokraterna vill slå vakt om i valet.
          </note>
          <note>
            Med det sagt, fru talman, ligger knappast de största motsättningarna
            inför valet på den inre marknaden. Jag gläds till exempel åt att
            utskottet betonar vikten av subsidiaritetsprincipen, nationellt
            självbestämmande över företagsbeskattning och att arbetsmarknadens
            parter ska bära ansvaret för att reglera villkoren på arbetsmarknaden.
          </note>
          <note>
            Trots dessa positiva inslag anser dock Sverigedemokraterna att
            övriga utskottet tar för lättvindigt på de allt mer överstatliga
            tendenser som kommissionen önskar inkorporera under den inre marknadens
            flagg.
          </note>
          <note>
            Fru talman! Jag finner det bekymmersamt att utskottets ställningstagande
            inte svart på vitt fördömer de federalistiska tankarna om bankunion,
            kapitalmarknadsunion med mera som ryms inom kommissionens meddelande.
            Vi menar att utskottets ställningstagande inte alls borde öppna
            upp för missförstånd på grund av otydlighet, allra minst i frågor
            som rör potentiell fortsatt maktförflyttning.
          </note>
          <note>
            Men vad vet jag, fru talman. Kanske är det inte ett missförstånd?
            Den svenska regeringen har trots allt tillsatt en utredning om
            svenskt deltagan ­ de i bankunionen. Kanske är det inte en slump
            att Alliansen inte vill vara alltför tydlig i sin så kallade kritik
            mot den sociala pelaren, då man gång på gång låtit inslag av densamma
            passera utskottet obemärkt. Kanske är det inte svårare än att
            vissa partier endast önskar blidka väljarna genom att i medierna
            titt som tätt motsätta sig den konstanta maktförskjutningen mot
            Bryssel eller de kommande höjningarna av den svenska medlemsavgiften.
            Det mesta tyder tyvärr på detta, fru talman.
          </note>
          <note>
            Man kan självklart ha olika åsikter om vår nations vara eller
            icke vara, men önskvärt vore att man då åtminstone är lika ärlig
            som Liberalerna med att man är redo att offra vårt självbestämmande
            på EU-federationens alta ­ re.
          </note>
          <note>
            Vi sverigedemokrater kan dock se väljarna i ögonen och på riktigt
            konstatera att vi alltid gör vårt yttersta för att bekämpa EU:s
            maktutvidgning, kraftigt sänka den svenska medlemsavgiften och
            föra makten tillbaka till folket. Det är oväsentligt vilken fråga
            det handlar om; enligt oss måste man kunna stå bakom det unionen
            gör bra samtidigt som man kritiserar det den gör dåligt eller
            inte borde göra alls.
          </note>
          <note>
            Så även i detta fall rörande den inre marknaden, och därav vår
            reservation.
          </note>
          <note>
            (Applåder)
          </note>
          <note type="speaker">
            Anf. 2 ÅSA ERIKSSON (S):
          </note>
          <note>
            Fru talman! Den här debatten om EU-kommissionens prioriteringar
            i arbetet med EU:s inre marknad kan te sig alldeles onödig eftersom
            näringsutskottets förslag är att den bara ska läggas till handlingarna
            – eller så är den hur viktig som helst.
          </note>
          <note>
            Ända sedan 2008 har målet för den svenska handelspolitiken varit
            högsta möjliga grad av frihandel, en effektiv inre marknad och
            en öppen handelspolitik i EU. Detta har de allra flesta partier
            i Sveriges riksdag varit helt överens om.
          </note>
          <note>
            Sveriges medlemskap i EU och utvecklingen av den inre marknaden
            har spelat stor roll både för svenska konsumenter, för svenska
            företag och framför allt för vår ekonomiska tillväxt. Som arbetstagare
            och studenter kan vi arbeta och studera var vi vill inom EU.
          </note>
          <note>
            EU-länderna är tillsammans en stark och attraktiv part när vi
            ska förhandla om frihandelsavtal, och vi får mycket bättre villkor
            än vad till exempel Storbritannien nu verkar få när de ska förhandla
            om bilaterala avtal efter att de lämnar EU. Enligt OECD är det
            låginkomsthushåll i rika länder som tjänar mest på frihandel eftersom
            varor som framför allt det kundsegmentet köper blir avsevärt dyrare
            med tullar.
          </note>
          <note>
            De nya reglerna för portabilitet i EU gör att vi i dag kan ta
            med oss streamingtjänster som Netflix och andra när vi reser.
            De n yligen antagna reglerna mot geo block er ing gör att vi kan
            handla på nätet på lika villkor på hela den inre marknaden. Och
            jag är övertygad om att i princip alla, utom kanske telefonoperatörerna,
            uppskattar EU-beslutet om att man inte längre får ta ut några
            roamingavgifter mellan EU-länder, vilket gör att vi nu kan surfa
            fritt i andra EU-länder på samma sätt som hemma. Tack, kära EU-politiker,
            för det!
          </note>
          <note>
            Fru talman! Vi är ett litet och extremt exportberoende land,
            och inte mindre än 1,4 miljoner svenskar har ett jobb att gå till
            tack vare vår utrikeshandel. För första gången sedan millennieskiftet
            ökar exporten i alla Sveriges län. Det skapar jobb och tillväxt
            i hela landet. Det är riktigt bra!
          </note>
          <note>
            Ungefär tre fjärdedelar av utrikeshandeln går just till den inre
            marknaden, så den är livsviktig för svensk ekonomi och vår gemensamma
            välfärd. Slopade tullar, mindre administration och harmoniserade
            regelverk har gjort att 16 procent av alla svenska företag nu
            är exportföretag, och de allra flesta börjar sin internationella
            resa på den inre marknaden.
          </note>
          <note>
            Jag vill citera Svenskt Näringslivs regionchef i Västmanland:
            ”EU har gett oss helt nya möjligheter att handla och samarbeta
            inom en av världens största integrerade ekonomier. EU:s inre marknad
            ger företagare från Västmanlands län [och för den delen alla andra
            län] tillgång till över femhundra miljoner potentiella kunder,
            och miljoner företag, investerare och samarbetspartners. Genom
            EU får vi dessutom tillgång till frihandelsavtal med icke medlemsländer,
            och kan agera på marknader som annars hade varit svårtillgängliga.”
          </note>
          <note>
            Business Sweden bedömer att ytterligare ungefär 35 000 svenska
            företag har exportpotential. Man kan räkna på vad det skulle göra
            för den svenska ekonomin och tillväxten om detta blev verklighet.
          </note>
          <note>
            Fru talman! Om någon fortfarande skulle tro att det var dumt
            att Sverige gick med i EU och den inre marknaden bör följande
            fakta beaktas: Vår varuexport till länderna på den inre marknaden
            har ökat med drygt 500 miljarder kronor sedan EU-inträdet 1995.
            Antalet svenska företag på den inre marknaden har fördubblats
            de senaste tio åren. Hur skulle svensk ekonomi och svensk välfärd
            ha sett ut utan EU-medlemskapet?
          </note>
          <note>
            Fru talman! Trots allt detta ser vi ett uppsving för högerpopulistiska
            och protektionistiska krafter i Europa. Gång på gång påvisas i
            olika studier att frihandel gynnar tillväxten, fattigdomsbekämpningen
            och jobbskapan ­ det. Ändå har vi till exempel Sverigedemokraterna
            som , förutom att vingla hit och dit med krav på utträde och folkomröstningar
            och nu senast stanna-kvar-i-EU-pudeln, är minst sagt otydliga
            i sin linje gällande handelspoliti ­ ken och den inre marknaden.
            Man skriver till exempel i ena sekunden att man är för frihandel
            – det har vi också nyss hört ledamoten Tobias Anders ­ son redogöra
            för här i talarstolen – och i nästa sekund att handelsavtal ska
            ”prioritera reell industriell tillväxt i Sverige”. Detta håller
            inte. Man får antingen äta frihandelskakan eller lämna den därhän.
            Det kan inte vara lätt att som väljare förstå vad Sverigedemokraterna
            egentligen vill med han ­ delspolitiken och med EU.
          </note>
          <note>
            Fru talman! De prioriteringar som kommissionen gör i skrivelsen
            håller vi i stort med om, men vi socialdemokrater vill betona
            vikten av att vi själva i Sveriges riksdag beslutar om vår skattepolitik,
            att den framgångsrika svenska modellen med starka parter på arbetsmarknaden
            värnas och att den inre marknaden anpassas till den digitala ekonomin.
          </note>
          <note>
            En annan viktig aspekt, som framför allt OECD alltid framhåller,
            är att den tillväxt som handeln skapar måste komma alla till del.
            Vi ser att handelns fördelar gynnar män mer än kvinnor, och där
            finns mer att göra. Jämställdhet är inte bara rätt; det är också
            ekonomiskt smart. När kvinnor har jämlik tillgång till ekonomin
            och arbetsmarknaden leder det till mer hållbar tillväxt och till
            utveckling.
          </note>
          <note>
            Därför har regeringen tagit fram ett verktyg för att analysera
            handelsavtal, och man har också drivit på arbetet i Unctad med
            att underlätta kartläggning och analyser med att nytt verktyg,
            Trade and Gender Tool Box. Detta är jättebra, men mer måste göras
            även på den inre marknaden.
          </note>
          <note>
            Ska högerpopulisterna och protektionisterna få ökat inflytande
            och förhindra utvecklingen av den inre marknaden och i förlängningen
            den svens ­ ka tillväxten och välfärden, eller ska vi som inser
            fördelarna med öppenhet och konkurrens få folkets mandat att genomföra
            de nödvändiga förändringar som behövs för till exempel anpassning
            till den digitala ekonomin, bättre möjligheter till tjänsteexport
            och cirkulär ekonomi? Är den här debatten onödig eller hur viktig
            som helst? Den 26 maj avgör väljarna i vilken riktning EU ska
            gå. Jag hoppas förstås på ett starkt mandat för oss som vill fortsätta
            driva på för öppenhet och konkurrens.
          </note>
          <note>
            (Applåder)
          </note>
          <note type="speaker">
            Anf. 3 TOBIAS ANDERSSON (SD) replik:
          </note>
          <note>
            Fru talman! Jag vill börja med att yrka bifall till reservation
            1, då jag missade det under mitt anförande.
          </note>
          <note>
            Under de senaste åren med socialdemokratiskt styre har vi tydligt
            kunnat se hur Sveriges tillväxt mätt i bnp per capita nästan helt
            har uteblivit. Vi låg i det absoluta bottenskiktet i unionen förra
            året, och enligt kommis ­ sionen spås vi 2019 och 2020 ha den
            tredje sämsta tillväxten i EU – detta i en tid då kronan är svag,
            vår ränta är låg och konjunkturen ännu inte helt har slagit om.
          </note>
          <note>
            Det finns onekligen ett flertal faktorer bakom detta, och vi
            hinner inte reda ut dem alla här i dag, fru talman. Vad jag däremot
            skulle vilja lyfta fram är att kommissionen i det meddelande vi
            i dag debatterar belyser en högst sannolik delorsak, nämligen
            överimplementeringen av EU-direktiv. Man ” konstaterar samtidigt
            att det förekommer överimplementering när det gäller minimikrav
            för harmonisering av nationella regler på unionsnivå, där medlemsstaterna
            ställer högre krav än unionsreglerna kräver, något som riskerar
            att leda till oproportionerliga bördor för enskilda och företag
            ” .
          </note>
          <note>
            Denna problematik, fru talman, bör även ses i ljuset av att Sverige
            halkat efter i regelförenklingsarbetet, vilket innebär en ytterligare
            börda för vårt näringsliv. Sverigedemokraterna såg tidigt denna
            problematik och har länge motarbetat detta här i riksdagen, i
            både motioner och debatter.
          </note>
          <note>
            Min fråga till ledamoten Eriksson är därför om den nyss beskrivna
            problembilden rörande överimplementering är något även Socialdemokraterna
            uppmärksammat och, om så är fallet, hur man ämnar motarbeta detta
            för att på riktigt säkerställa att vårt näringsliv inte blir lidande
            till följd av onödig byråkrati och regelkrångel.
          </note>
          <note type="speaker">
            Anf. 4 ÅSA ERIKSSON (S) replik:
          </note>
          <note>
            Fru talman! Tack, Tobias Andersson, för att du nu yrkade bifall
            till reservationen, för då får jag anledning att yrka avslag på
            densamma!
          </note>
          <note>
            Ledamotens beskrivning av den svenska ekonomin är något ensidig.
            Jag vill påminna om att Sverige har den högsta sysselsättningsgraden
            i hela EU och att vi enligt alla studier är ett av de länder som
            gynnas allra mest av EU:s inre marknad. Svensk ekonomi går som
            bekant som tåget.
          </note>
          <note>
            Överimplementering av regler är ibland inte att rekommendera.
            Men när det gäller till exempel djurskydd, miljöhänsyn, krav på
            arbetares villkor och annat är jag stolt över att Sverige ibland
            har höga krav. På de områdena är det jätteviktigt.
          </note>
          <note>
            Från svensk sida ser vi ett större problem med länder som inte
            implementerar de regler som vi har kommit överens om i EU. Detta
            är också något i texten som ledamoten Andersson skulle kunna citera,
            för det framgår också väldigt tydligt att det är ett av de större
            problemen. Vi behöver inte bara komma överens om regler, utan
            vi behöver också implementera dem.
          </note>
          <note type="speaker">
            Anf. 5 TOBIAS ANDERSSON (SD) replik:
          </note>
          <note>
            Fru talman! I vår valplattform belyser vi också vikten av att
            man å ena sidan säkerställer att länder efterföljer de krav som
            råder, inte minst när det gäller djurskydd, samt att vi försöker
            exportera den svenska djurvälfärdsmodellen till övriga unionen.
            Där är vi alltså helt eniga. Vi slår i vår plattform också fast
            att vi ser värdet i att vi kan bekämpa miljö- och klimatutmaningarna
            tillsammans genom till exempel gemensam miljöteknisk forskning.
            Här är vi helt eniga.
          </note>
          <note>
            Det vi kanske inte är eniga om är hur vi här i Sverige säkerställer
            att vårt näringsliv har konkurrenskraftiga förutsättningar och
            hur vi säkerställer att vi inte överimplementerar regler som vi
            faktiskt inte har behov av.
          </note>
          <note>
            Nu pratar vi inte om djurvälfärd eller miljöhänsyn, utan vi pratar
            om sådant som är rent destruktivt för det svenska näringslivet.
            Inte minst har Svenskt Näringslivs regelnämnd belyst detta vid
            ett flertal tillfällen, och nu belyses det även av kommissionen.
          </note>
          <note>
            Då kvarstår frågorna hur vi säkerställer att vi inte överimplementerar
            kommande EU-direktiv och hur vi på ett effektivt och aktivt sätt
            kan säker ­ ställa att vi genomför en regelförenkling här i Sverige.
            Där har vi nämligen hamnat efter, inte minst enligt OECD. Frågan
            till ledamoten Eriksson kvarstår: Hur bekämpar vi detta? Hur säkerställer
            vi att vi inte fortsätter att överimplementera, och hur bedriver
            vi ett aktivt regelförenklingsarbete här hemma?
          </note>
          <note type="speaker">
            Anf. 6 ÅSA ERIKSSON (S) replik:
          </note>
          <note>
            Fru talman! Jag kan inte tänka mig att ledamoten Andersson menar
            att Sverige inte skulle implementera de överenskomna reglerna.
            Det hoppas jag är klart. Att vi alla jobbar för regelförenklingar
            för att underlätta för de svenska företagen tror jag också att
            ledamoten är väl medveten om. Mycket har gjorts, men mycket kvarstår
            också att göra. Det kan jag hålla med om.
          </note>
          <note>
            Jag måste säga att jag är väldigt förvånad över att ledamoten
            över huvud taget inte kommenterar den vingliga hållning till EU
            som jag redo ­ gjorde för i mitt anförande och inte heller synen
            på frihandelns vara eller icke vara, där jag anser att SD har
            dubbla budskap. Men eftersom jag inte kan ställa någon fråga i
            min slutreplik kan jag bara konstatera att jag är förvånad över
            att ledamoten inte kommenterade detta.
          </note>
          <note>
            Regler som vi har beslutat om i EU ska implementeras i Sverige.
            På vissa områden behöver vi, som jag har redogjort för, ha ännu
            skarpare regler, men någon onödig överimplementering är ingenting
            som vi förordar.
          </note>
          <note type="speaker">
            Anf. 7 LOTTA OLSSON (M):
          </note>
          <note>
            Fru talman! Vi har nu att behandla EU-kommissionens meddelande
            om den inre marknaden i en värld som förändras.
          </note>
          <note>
            Världen förändras, och det går rätt fort. Vi ser att handelsfrågorna
            hela tiden är uppe på den högsta politiska nivån och att just
            handel och handelshinder mellan världens stora länder är i hetluften.
            Lägg därtill den förändrade världsmarknaden vad avser energi och
            energislag i kölvattnet av att gårdagens fossila energi byts ut
            mot morgondagens fossilfria. Då är det förståeligt att världen
            och villkoren för olika länders handel förändras.
          </note>
          <note>
            Ett av våra huvudsyften med att vara med i EU är förutom den
            viktiga säkerhetsfrågan att man samarbetar med grannar med liknande
            värderingar och samma syn på demokrati – den gemensamma inre marknaden.
            Det är en gigantisk handelsplattform med utmaningar men framför
            allt med möjligheter.
          </note>
          <note>
            De europeiska länderna har en starkare röst i världen tillsammans
            än varje land för sig. Samarbetet i EU gör att medlemsländerna
            tillsammans kan söka handelsavtal också med länder utanför EU,
            som avtalet med Japan som nyligen kom på plats.
          </note>
          <note>
            För Sverige som litet exportberoende land är tillgången till
            den stora europeiska marknaden ytterst värdefull. Vi exporterar
            motsvarande hälften av vår bnp. Exporten är enormt viktig för
            vår ekonomi. Av vår export går den absolut största delen till
            EU-länder.
          </note>
          <note>
            Det är inte bara Sverige som är beroende av den inre marknaden,
            utan hela Europa som kontinent är beroende av att vi har låga
            handelshinder mellan våra länder för att vi ska klara den globala
            konkurrensen. En väl fungerande handel är grunden, inte bara för
            Sveriges välstånd utan för välståndet i hela EU.
          </note>
          <note>
            Fru talman! Därför ser vi det som viktigt att vi nu fortsätter
            att utveckla den inre marknaden. Det finns tendenser till protektionism
            inom EU-familjen som måste motarbetas. Här är det viktigt att
            vi i Sverige tydligt visar att vi står upp för den inre marknaden.
          </note>
          <note>
            Alla EU:s länder ska kunna känna sig trygga med att vi alla vinner
            på samarbetet. Därför måste vi också vårda vårt EU och på samma
            sätt som då EU kom till förstå värdet och ha respekt för de överenskommelser
            som gäller. Vi behöver vidare tydligt driva den pågående digitaliseringen
            – en digitalisering som ytterligare kan riva handelshinder men
            inte är helt oproblematisk. Digitaliseringen innebär nya utmaningar
            vad avser att tillse att alla får tillgång till den digitala marknaden
            men också när det gäller säkerhetsfrågorna, som ser annorlunda
            ut i en digital värld.
          </note>
          <note>
            Digitaliseringen kommer, rätt genomförd, att kunna effektivisera
            och spara stora summor genom att göra den gemensamma handeln enklare
            och billigare. Men det kommer självklart också att tillkomma nya
            former av brottslighet då marknaden mer och mer digitaliseras.
            Den brottsligheten behöver vi vara beredda att motarbeta. Här
            behövs också brett samarbete och gemensamma strategier för att
            effektivt beivra kriminalitet.
          </note>
          <note>
            Fru talman! En omställning till en klimatneutral ekonomi och
            klimatneutral energi är en av de stora utmaningarna för den inre
            marknaden. Omställningen måste ske på ett sätt som inte felaktigt
            styr konkurrensen. Här gäller det att Sverige på ett tydligt sätt
            visar att de länder som ställer om inte ska bli ekonomiska förlorare
            på detta, utan omställningen ska också leda till ekonomisk utveckling.
          </note>
          <note type="speaker">
            Anf. 8 LORENA DELGADO VARAS (V):
          </note>
          <note>
            Fru talman! EU:s 28 medlemsländer och EES-länderna utgör tillsammans
            EU:s inre marknad. Mellan de 31 länderna ska varor, tjänster,
            personer och kapital kunna röra sig utan att hindras av tullar,
            avgifter, diskriminering eller nationella krav.
          </note>
          <note>
            Den inre marknaden är också en av grundbultarna i den ekonomiska
            och monetära unionen. Integration av den inre marknaden, det vill
            säga att hindren upphävs, är av stor betydelse för att kapital,
            företag, tjänster och personer ska kunna flöda fritt, vilket innebär
            att den inre marknaden stärks. Detta är analysen som man kan utläsa
            i ärendet. Man påpekar att det fortfarande kvarstår hinder och
            att länderna måste vara villiga att bryta dessa, så att man får
            en riktig fri inre marknad.
          </note>
          <note>
            Ärendet bygger på en lägesbedömning om den inre marknaden som
            utskottet har besvarat. Vi har ställt oss bakom utskottets ställningstagande.
          </note>
          <note>
            Inom det skattepolitiska området konstaterar utskottet att det
            är viktigt att skydda medlemsstaternas skattesuveränitet och att
            varje medlemsstat bör hitta en form att säkra välfärden genom
            att ta ut och använda skatteintäkter på lämpligt sätt. Man påpekar
            att en alltför extensiv tillämpning av de regler som ger unionen
            lagstiftningskompetens i förlängningen kan leda till en urholkning
            av medlemsstaternas suveränitet. Här håller vi med.
          </note>
          <note>
            Utskottet påminner inom det arbetsrättsliga området om att en
            grundbult för den svenska arbetsmarknaden är att det är arbetsmarknadens
            parter, i form av arbetstagar- och arbetsgivarorganisationer,
            som bär det huvudsakliga ansvaret för att reglera villkoren på
            arbetsmarknaden. Den svenska arbetsmarknadsmodellen med ansvarstagande
            parter har varit gynnsam för Sverige och inneburit en arbetsmarknad
            och ekonomi som utvecklats väl över tid. Utskottet vill därför
            understryka vikten av att olika former av EU-beslut respekterar
            hur Sverige har valt att reglera sin arbetsmarknad.
          </note>
          <note>
            Båda dessa svar pekar på det som vi från Vänsterpartiet anser
            vara ett grundproblem i skapandet av den inre marknaden. Den inre
            marknaden är en grundbult, och därför måste vi hela tiden förhålla
            olika viktiga komponenter för vårt välstånd till om de utgör ett
            hinder eller ej för den inre marknaden. EU:s inre marknad bygger
            på en princip som säger: För att ställa arbetsrättskrav eller
            miljökrav måste du bevisa att de är nödvändiga och att de inte
            i onödan inkräktar på marknaden, eftersom marknaden på så sätt
            är överordnad.
          </note>
          <note>
            Jag citerar nu ur utlåtandet: ”Jag menar att prioriteringen för
            den inre marknaden måste vara den omvända, dvs. att arbetsrätten
            och miljön måste vara överordnade företagens och marknadens intressen
            så att den inre marknaden blir ett verktyg för att utveckla medlemsländerna.
            EU:s politik för handel såväl inom den inre marknaden som gentemot
            tredjeländer måste förändras i en mer rättvis, solidarisk och
            miljömedveten riktning. Tyvärr innebär kommissionens meddelande
            inte någon kursändring jämfört med den politik som förs sedan
            tidigare, trots behovet av det.”
          </note>
          <note>
            Vi behöver ställa om, och den inre marknaden skulle kunna vara
            ett utmärkt verktyg för det.
          </note>
          <note type="speaker">
            Anf. 9 ARMAN TEIMOURI (L):
          </note>
          <note>
            Fru talman! Målsättningen för en väl fungerande inre marknad
            måste vara att olika typer av hinder avvecklas. Det europeiska
            samarbetet byggdes som ett fredsprojekt genom handel. Genom enklare
            och mer handel mellan människor och företag runt om i Europa skulle
            Europas länder bygga upp en starkare gemenskap. Den gemensamma
            inre marknaden är grunden i EU-samarbetet och avgörande för EU:s
            framtid.
          </note>
          <note>
            Därför kan vi konstatera att det ekonomiska samarbetet inom unionen
            är centralt. Svensk bnp har ökat med runt 50 procent sedan vi
            blev medlemmar i EU för ca 25 år sedan. Sverige ska vara en stark
            röst för frihandel, i första hand genom globala avtal men också
            genom regionala överenskommelser. Globalisering genom handel leder
            till bättre hushållning med resurser och snabbare teknikspridning.
            Frihandel är grunden för välståndet i Sverige.
          </note>
          <note>
            Den ökade konkurrensen utifrån har sporrat våra företag och gjort
            dem framgångsrika, utan att vi byggt upp handelsmurar. Tre fjärdedelar
            av vår handel sker på EU:s inre marknad. Svenska företag har tillträde
            till en marknad med över 500 miljoner konsumenter i stället för
            bara de drygt 10 miljoner som finns i Sverige. Det skapar fler
            jobb i Sverige, vilket bidrar till tillväxt och konkurrenskraft
            och i förlängningen till ökade skatte ­ intäkter som bekostar
            vår gemensamma välfärd.
          </note>
          <note>
            Fru talman! Sverige är beroende av den europeiska marknaden.
            Det är avgörande för oss att EU-samarbetet och euron fungerar
            bra. Den inre marknaden ska utvecklas, och reformtakten ska vara
            hög. Sverige ska dri ­ va på för att skapa en gemensam digital
            inre marknad, där det blir lättare med digitala tjänster och e-handel
            över nationsgränserna.
          </note>
          <note>
            Liberalerna vill stärka EU:s inre marknad och verka för att EU
            ska ha en öppen handelspolitik.
          </note>
          <note>
            Den inre marknaden är EU:s största framgångssaga och bidrar varje
            dag till jobb och tillväxt men också till konkurrens över gränserna,
            vilket leder till lägre priser och högre kvalitet för konsumenterna.
            EU måste fortsätta riva de hinder som finns kvar för att den fria
            rörligheten för varor, tjänster, kapital och personer ska fungera
            samt bekämpa alla försök i medlemsländerna att införa protektionistiska
            regler, särskilt på tjänsteområdet.
          </note>
          <note>
            Europa måste kunna hantera globaliseringens och digitaliseringens
            utmaningar. Då behövs en stark liberal politik, en politik som
            främjar arbete, utbildning, forskning och tillväxt som kommer
            fler EU-medborgare till del genom välfärdsreformer.
          </note>
          <note>
            För att jobben ska bli fler måste fler hinder rivas. Den inre
            marknaden måste fungera ännu bättre, oavsett om det handlar om
            varor, tjänster, kapital eller människor. EU måste öppna handeln
            än mer med resten av världen. Världen behöver mer frihandel och
            färre murar.
          </note>
          <note>
            Och ska 28 länder i Europa kunna hävda sig mot Kina, Asien och
            Trumps handelskrig måste vi hålla emot.
          </note>
          <note type="speaker">
            Anf. 10 MATHIAS TEGNÉR (S):
          </note>
          <note>
            Fru talman! Dagens debatt handlar inte bara om hur Sverige förhåller
            sig till EU utan också om hur vi förhåller oss till handel. Även
            om dagens debatt ska handla om den inre marknaden i EU skulle
            jag vilja börja med det jag uppfattar som den större bilden.
          </note>
          <note>
            EU har sedan starten upprätthållit de fyra friheterna: fri rörlighet
            för människor, varor, tjänster och kapital. Det har skapat relationer
            och ber ­ oenden i hela Europa, och det har lett till att vi har
            haft fred i Europa under en längre tid än vi någonsin tidigare
            har haft. Europa och länderna i Europasamarbetet har aldrig skonats
            från krig så som nu. Det är lätt att glömma, men det är något
            att minnas i oroliga tider. Jag är glad att Arman Teimouri från
            Liberalerna tog upp det i sitt anförande.
          </note>
          <note>
            Fru talman! Jag skulle också vilja säga några ord om handel.
            I grund och botten är handel bra för Sverige. Vårt land är litet
            och exportberoende. Därför är det egentligen inte så konstigt.
          </note>
          <note>
            Internationell handel handlar i grund och botten om specialisering,
            det vill säga att vissa länder är bättre på att göra vissa saker
            och producerar då dessa saker och att andra länder är bättre på
            att göra andra saker och producerar de sakerna.
          </note>
          <note>
            Den teoretiska slutsatsen blir att alla får det bättre, eftersom
            vi får tillgång till bättre och billigare varor. Världen är naturligtvis
            inte så enkel, men i grunden blir det denna effekt. Handel leder
            till välstånd, till arbete och till bättre och billigare produkter
            för svenska konsumenter.
          </note>
          <note>
            Men i populismens tidevarv börjar nu frihandeln ifrågasättas.
            Jag menar naturligtvis inte att alla affärstransaktioner är bra,
            och det finns naturligtvis saker som vi inte ska handla med. Problemet
            är bara att i en uppskruvad debatt blir huvudregeln undantag och
            undantaget huvudregel.
          </note>
          <note>
            Sanningen är att Sverige är ett litet exportberoende land. 1,4
            miljoner invånare i vårt land går till jobb som är kopplade till
            vår export. Och en absolut majoritet av vår handel sker på EU:s
            inre marknad.
          </note>
          <note>
            Handeln med både varor och tjänster har ökat explosionsartat
            sedan EU-inträdet. Det är bra för Sverige – därom är de flesta
            ense. Samtidigt kan vi inte diskutera frihandel i ett vakuum.
            Vi vet att det finns vinnare och förlorare i frihandeln. En av
            anledningarna till att svenskar i allmänhet är positiva till internationell
            handel är att vi har trygghetssystem och omställningssystem som
            skyddar människor i omställning.
          </note>
          <note>
            Därför är det ett hot mot frihandel och den inre marknaden när
            partier på högerkanten argumenterar för att ersättningar till
            sjuka och arbetslösa måste flyttas ned för att folk ska arbeta.
            Dessa partier och personer har aldrig kunnat förklara hur det
            kommer sig att länder med stora generella välfärdssystem och rimliga
            nivåer i gemensamma försäkringar också har låg arbetslöshet och
            hög sysselsättningsnivå. Det här är en viktig strid i svensk politik,
            för utan trygghets- och omställningssystem riskerar människor
            att tappa tron på den fria handeln och på EU:s inre marknad.
          </note>
          <note>
            Fru talman! Det är viktigt, riktigt och nödvändigt att föra en
            politik som håller ihop vårt land om vi på sikt vill säkra stödet
            för frihandel och EU:s inre marknad. Det här är också någonting
            som internationella organisationer har förstått. Både IMF och
            OECD talar just om sammanhållningen i samhällen som en nyckel
            för handel. Att ökande klyftor är ett hot mot den handel som vi
            gemensamt vurmar för är dock ett sammanhang som högern i Sverige
            inte verkar ha insett.
          </note>
          <note>
            Fru talman! Även om EU:s inre marknad i många avseenden fungerar
            bra finns det områden med större potential. Inom tjänsteområdet
            har länder som Tyskland 600 skyddade titlar, medan Sverige har
            ungefär 30. Det innebär exempelvis att en svensk bagare inte nödvändigtvis
            enkelt kan sälja sina tjänster i Tyskland eller i Danmark.
          </note>
          <note>
            Detta är ett område som behöver prioriteras i arbetet inom den
            inre marknaden, och jag är glad att det är något som vår eminenta
            handelsminister Ann Linde brukar lyfta upp.
          </note>
          <note>
            Ett annat område är rörligheten av kapital, där vi fortfarande
            kan se att vissa länder har designat regler för att skydda sina
            egna andelar och sina egna aktörer på kapitalmarknaden. Även detta
            är ett område som behöver reformeras.
          </note>
          <note>
            Sammanfattningsvis, fru talman, vill jag understryka tre saker.
          </note>
          <note>
            För det första: Den inre marknaden är en del av EU:s fredsprojekt.
            Detta glöms ofta bort, och jag menar att vi behöver framhålla
            det.
          </note>
          <note>
            För det andra: Den inre marknaden är inte perfekt. Den måste
            vidareutvecklas, bland annat inom området för tjänster.
          </note>
          <note>
            För det tredje: Om vi på sikt vill värna frihandel och den inre
            marknaden måste sammanhållningen i vårt land öka.
          </note>
          <note>
            Vi behöver en kraftfull politik för trygghet och omställning.
            Kort sagt behöver vi fortsätta att verka för jämlikhet i Sverige.
            Det är bara så vi på sikt kan värna handel och välstånd.
          </note>
          <note>
            (Applåder)
          </note>
          <note type="speaker">
            Anf. 11 LOTTA OLSSON (M) replik:
          </note>
          <note>
            Fru talman! Mathias Tegnér tar upp den viktiga sociala dimensionen
            i vårt land och i Europa och menar att Europa och Sverige går
            samma väg. Men det är ju inte riktigt så socialdemokratin ser
            på det. Vi har en väldigt hög social säkerhet och högt socialt
            omhändertagande i Sverige, men på EU-nivå värnar inte Socialdemokraterna
            detta. Man vill i stället flytta en del av de sociala reformerna
            till EU-nivå, vilket innebär att vi kan få Ungerns eller Rumäniens
            nivå på det sociala skyddsnätet. Vi ser ju ibland på våra gator
            att personer från dessa länder inte är skyddade.
          </note>
          <note>
            Här är Socialdemokraterna alltså mer trogna sina socialistiska
            kamrater på EU-nivå än man är det svenska folket.
          </note>
          <note>
            Det är också så att jämlikhet väldigt mycket handlar om ekonomi
            och hur man ekonomiskt kan få utveckling i ett land. Där är det
            faktum att svenska folket arbetar i så hög grad den stora skillnaden,
            liksom att kvinnors och mäns livsinkomster är något så när lika.
            Här är det enormt viktigt att driva en arbetslinje och inte ha
            lite av en släpphänt von oben-inställning till sina medmänniskor
            som går ut på att man hellre lever på ersättningar än får ett
            riktigt jobb. Det är ju bara när man har ett riktigt jobb som
            man får vara med på riktigt i samhället och få alla de pensioner
            och andra trygghetsmarkörer som vi har i vårt samhälle.
          </note>
          <note>
            Här slarvar man helt enkelt i arbetet.
          </note>
          <note type="speaker">
            Anf. 12 MATHIAS TEGNÉR (S) replik:
          </note>
          <note>
            Fru talman! Jag fångade inte helt upp frågan från Lotta Olsson,
            men jag kan ändå kommentera påståendena kopplade till arbetslinjen.
          </note>
          <note>
            Vi är naturligtvis helt eniga om att arbetslinjen är extremt
            viktig. Därför är det också glädjande att det inte sedan början
            av 80-talet har varit så få människor i Sverige som är beroende
            av bidrag, och det är just för att vi har fört en aktiv politik
            för att människor ska komma i arbete.
          </note>
          <note>
            När Moderaterna styrde senast var ungdomsarbetslösheten så hög
            så att vi fick stöd från andra delar av Europa. Hur kommer det
            sig, undrar jag, att sysselsättningsnivån är högst i länder med
            gemensamma sociala välfärdssystem? Hur kommer det sig att länder
            som Sverige faktiskt har den högsta sysselsättningsnivån som någonsin
            har uppmätts i ett EU-land? Det är naturligtvis för att det finns
            kopplingar mellan möjligheten att arbeta och möjligheten till
            omställning och trygghet när man blir sjuk eller arbetslös.
          </note>
          <note>
            Jag skulle därför vilja ta chansen att ställa en fråga till ledamoten
            Olsson. Organisationer som IMF och OECD har kommit fram till det
            som vi socialdemokrater har talat om länge, nämligen att rejäla
            trygghetssystem är viktiga för att värna frihandel och internationell
            konkurrens över tid. Utan dessa trygghetssystem går samhällen
            isär, och otryggheten och misstänksamheten mot andra länder ökar.
            Hur kommer det sig att IMF och OECD har sett detta men inte Moderaterna?
          </note>
          <note type="speaker">
            Anf. 13 LOTTA OLSSON (M) replik:
          </note>
          <note>
            Fru talman! Mathias Tegnér väljer att avsiktligt missförstå mig.
            Självklart är de sociala trygghetssystem vi har i Sverige enormt
            viktiga, och det är för att värna dem som vi verkligen måste stå
            upp för vår arbetslinje och vårt trygghetssystem. Då duger det
            inte att socialister på EU-nivå ska bestämma hur det svenska trygghetssystemet
            ser ut.
          </note>
          <note>
            Under alliansregeringens åtta år hade vi en djup lågkonjunktur,
            men man lade också reformer som har varit en väldigt bra grund
            för det vi ser i dag. Det första året i Socialdemokraternas regeringstid
            den förra mandatperioden hade vi också en budget som gav allianspolitik.
          </note>
          <note>
            Det är detta vi skördar nu. Under brinnande högkonjunktur ser
            vi att vi har en jättehög sysselsättningsnivå, men vi ser också
            att tillväxten inte kommer till ordentligt. Och så fungerar socialistisk
            politik. I stället måste man värna de reformer som leder till
            den här utvecklingen i förlängningen och inte tro att vi nu har
            nått en nivå där vi kan sätta oss och förhandla bort mycket av
            det som har varit våra styrkor.
          </note>
          <note>
            För att värna detta måste vi stå upp för de värden som faktiskt
            har gjort Sverige starkt under alla år. Det handlar tråkigt nog
            om idogt arbete och om att man sparar på sina resurser och ser
            till att de håller på lång sikt, inte om kortsiktiga och dåliga
            reformer som inte gäller över tid.
          </note>
          <note type="speaker">
            Anf. 14 MATHIAS TEGNÉR (S) replik:
          </note>
          <note>
            Fru talman! Tack, Lotta Olsson! Vi började med att vara eniga
            när det gäller arbetslinjen, nämligen att det är extremt viktigt
            att de människor som kan arbeta också ska arbeta. Men det är nog
            också den enda punkt där vi är eniga.
          </note>
          <note>
            Jag tycker att ledamoten skarvar lite grann när det gäller högkonjunktur
            och lågkonjunktur. Jag är själv ekonom, och jag skulle inte riktigt
            säga att det var så enkelt som att det var lågkonjunktur under
            åtta år när Alliansen styrde, och sedan kom högkonjunkturen under
            fyra år med en S-regering. Det argumentet har prövats förut när
            det gäller tidigare borgerliga reger ­ ingar som har misslyckats
            med att hålla koll på ekonomin, och det används fortfarande.
          </note>
          <note>
            Jag kan tycka att det är synd att det finns så få socialister
            i Europa, ska jag villigt erkänna. Men när det gäller idén att
            det är socialister i Europa som ska skapa våra sociala välfärdssystem
            styrs ju de flesta länder i EU i dag av borgerliga regeringar,
            och även EU-parlamentet är borgerligt. Att argumentera för att
            det är socialister i Europa som försöker styra våra välfärdssystem
            tycker jag därför inte håller. Det förändrar inte maktbalansen
            mellan Sverige och EU, men jag tycker att det är bra att man försöker
            lyfta upp goda exempel inom ramen för den sociala pelaren. Man
            flyttar ju inte politik från Sverige till andra länder.
          </note>
          <note>
            Ledamoten sa att det är viktigt med rejäla välfärdssystem i Sverige,
            men under de åtta åren med borgerligt styre slaktades faktiskt
            både sjukförsäkring och a-kassa. Taken sänktes, vilket gjorde
            att otryggheten växte. Det är en av orsakerna till att misstänksamheten
            mot frihandel ökat. Vi behöver vända detta; vi behöver mer jämlikhet
            i Sverige, inte mindre.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 31.)
          </note>
          <note>
            § 14 Höjda och miljödifferentierade vägavgifter inom eurovinjettsamarbetet
          </note>
          <note>
            Skatteutskottets betänkande 2018/19:SkU9
          </note>
          <note>
            Höjda och miljödifferentierade vägavgifter inom eurovinjettsamarbetet
            (prop. 2018/19:32)
          </note>
          <note>
            föredrogs.
          </note>
          <note type="speaker">
            Anf. 15 ERIC WESTROTH (SD):
          </note>
          <note>
            Fru talman! Jag vill börja med att yrka bifall till Sverigedemokraternas
            reservation i SkU9.
          </note>
          <note>
            Vi ska i dag ta upp frågan om utformningen av Eurovinjettsystemet.
            Regeringens proposition är en uppföljning i denna fråga, som faktiskt
            innebär flera positiva aspekter för hanteringen av vägavgifter.
          </note>
          <note>
            Det är givetvis en god sak att man justerar regelverket till
            den nya verklighet som råder, inte minst vad gäller ny teknik
            och miljömålsättningar. Det har, som kanske är bekant, tillkommit
            en del miljökategorier på området, och till dessa måste regelverket
            givetvis vara anpassat.
          </note>
          <note>
            Fru talman! Som vi alla märker i dag när vi kör på våra större
            och mindre vägar är en allt högre andel av den tunga trafiken
            utlandsregistrerad. Ofta är detta en följd av ökad handel mellan
            de europeiska länderna. Transporterna innebär därför positiva
            inslag, till exempel arbetstillfällen och ekonomisk utveckling.
            Mot detta har vi inga invändningar. Med detta har det dock kommit
            ett allt större inslag av fordon som körs i illegala syften. Det
            kan handla om allt från skatter som inte betalas för personalkostnader
            för chaufförerna, att smuggelgods transporteras in och ut ur landet
            till att utföra otillåtna inrikestransporter.
          </note>
          <note>
            När det gäller Eurovinjettsystemet är dock det främsta problemet
            kopplat till att uppbörden av avgiften inte stämmer med lagstadgade
            regler. Om lagstiftningen inte följs och inte alla betalar in
            till systemet blir frågan vad det är för mening med att höja avgifterna,
            som föreslås i propositionen. Effekten blir att de som faktiskt
            betalar får erlägga en högre avgift, inte för att täcka användandet
            av vägar utan för att täcka det svinn, eller bortfall, som blir
            av alla de åkerier som inte betalar – däribland många utländska
            aktörer.
          </note>
          <note>
            Systemet med Eurovinjett innebär att skatterna ska träffa lika
            och göra transportbranschen mer konkurrensneutral eftersom ingen
            annan kontroll av betalning av Eurovinjett görs mer än i samband
            med kontroll av fordonet. Då finns det anledning att anta att
            risken för upptäckt om man inte betalar sin Eurovinjett är relativt
            liten. Vi vill därför att ny teknik och ett nytt skattetekniskt
            förfarande inrättas för att minska skattefelet och stävja fusk
            med inbetalningar till systemet.
          </note>
          <note>
            Här har vi låtit oss inspireras av det tyska Lkw-Maut-systemet,
            som låter åkarna installera en transponder som registrerar fordonets
            passage vid avläsningsställen. Då registreras fordonets passager
            med tidpunkt och sträcka, vilket sedan ligger till grund för debitering
            av vägtrafikskatt hos det aktuella transportföretaget. Det finns
            även ett manuellt system, men transpondersystemet premieras främst.
            Även om ett automatiserat och digitaliserat system inte skulle
            ersätta vägkontrollerna, skulle det i alla fall avlasta den redan
            hårt arbetande och många gånger överbelastade och underbemannade
            personal som finns inom polisen för att utföra dessa vägkontroller.
          </note>
          <note type="speaker">
            Anf. 16 HILLEVI LARSSON (S):
          </note>
          <note>
            Fru talman! Jag vill börja med att yrka bifall till förslaget
            i betänkandet.
          </note>
          <note>
            Själva ordet Eurovinjett säger inte så mycket, men det handlar
            om att se till att avgifter inbetalas. När det är fråga om gränsöverskridande
            transporter är det viktigt att pengarna kommer in.
          </note>
          <note>
            Eurovinjettsamarbetet har funnits sedan 1998. Det gäller tunga
            godstransporter som kör på bland annat svenska vägar. Danmark,
            Nederländerna, Luxemburg och såklart även Sverige är med i samarbetet.
            Belgien är fortfarande med i samarbetet, men det föreslås att
            landet tas bort efter ­ som det inte tar ut några vägavgifter.
            Samarbetet är alltså inte relevant för Belgien. Tidigare har Tyskland
            också varit med i samarbetet.
          </note>
          <note>
            Avgiften för att köra på vägar i alla dessa länder har inte höjts
            sedan 2001. Det innebär att priset har urholkats, och det är nu
            ned i motsvarande 74 procent av vad det kostade 2001. Det är alltså
            hög tid att höja avgiften. Det som nu föreslås är inte bara en
            höjning av avgiften, utan det är också frågan om en differentiering,
            det vill säga att det skiljer i utsläppskrav på fordonen. Det
            har kommit nya bättre utsläppskrav på nya fordon, och de ska tas
            med i beräkningen. Ett syfte är att gynna det som är miljövänligt
            och lägga straffavgift på det som inte är bra för miljön. Det
            nya regelverket blir anpassat efter de nya avgaskraven på tunga
            fordon.
          </note>
          <note>
            Det intressanta är att när man väl har betalt vägavgiften kan
            man köra fritt. Till exempel kan fordon från de andra länderna
            som är med i samarbetet köra i Sverige utan att betala avgiften
            här, men den ska självklart betalas in. Det finns lite olika sätt
            att betala in avgiften, men det viktiga är att pengarna kommer
            in. För de utländska fordonen gäller att de får köra på motorvägar
            och vissa Europavägar i Sverige som inte är motorvägar. De svenska
            fordonen får när de har betalat avgiften köra på alla vägar i
            Sverige.
          </note>
          <note>
            Förslaget har remitterats, och remissinstanserna är överlag mycket
            positiva till det. Det är ett välkommet förslag som är i takt
            med tiden när det gäller avgiftsnivån och anpassningen efter de
            nya utsläppskraven där fordonsflottan har gått framåt och blivit
            mer miljövänligt. Det är viktigt att vi gynnar detta.
          </note>
          <note>
            Jag yrkar bifall till förslaget.
          </note>
          <note type="speaker">
            Anf. 17 BORIANA ÅBERG (M):
          </note>
          <note>
            Fru talman! I dag debatterar vi betänkandet Höjda och miljödifferentie
            ­ rade vägavgifter inom eurovinjettsamarbetet .
          </note>
          <note>
            Ansvarsfulla politiker ska alltid tänka en gång extra när frågan
            om höjda avgifter för företag kommer på tal. Just i det här fallet
            är höjningen rimlig, bland annat eftersom avgifterna går till
            underhåll av vägnätet.
          </note>
          <note>
            Den direkta anledningen till höjningen är att vägavgifterna för
            tunga transporter inte har höjts på 18 år, vilket har lett till
            att den reala avgiftsnivån har sjunkit och i dag motsvarar 74
            procent av de ursprungliga avgiftsnivåerna som infördes 2001.
            Avgiftsnivåerna har inte heller anpassats till de nya utsläppskraven
            på lastbilar.
          </note>
          <note>
            Vi moderater anser att denna typ av miljödifferentierade vägavgifter
            är bra, till skillnad från många andra av regeringen införda eller
            höjda så kallade miljöskatter. Det ska löna sig att investera
            i miljövänliga fordon. Förslaget påverkar därför inte alls företag
            som kör med lastbilar med den senaste och renaste utsläppsklassen
            Euro 6. För lastbilar med miljöklass Euro 5 handlar det om en
            höjning med 6 procent som infaller först den 1 januari 2020. Med
            andra ord påverkar höjningen framför allt lastbilar i de lägre
            miljöklasserna, alltså bilar som för det mesta är registrerade
            i andra länder.
          </note>
          <note>
            Det är mycket positivt med åtgärder som premierar miljömedvetna
            svenska företag. Åkeribranschen har en pressad situation, tyngd
            såväl av allehanda skatter och avgifter som av konkurrensen från
            utländska åkerier. Av den anledningen borde kanske miljödifferentieringen
            till och med ha varit större. Finansdepartementet självt uttrycker
            det så här i promemorian: ”Trots denna differentiering som gynnar
            fordon med låga luftutsläpp väntas avgiftshöjningen inte ha någon
            effekt på mängden transporter och inte heller styra val av fordonsinköp,
            då avgiftshöjningarna är små i relation till övriga kostnader
            förknippade med tunga transporter. Avgiftshöjningarna väntas därför
            inte ha någon märkbar effekt på miljön.”
          </note>
          <note>
            Fru talman! Det är problematiskt att utlandsregistrerade bilar
            betalar avgifter bara för motorvägsnätet och vissa Europavägar.
            Även använd ­ ningen av riksvägar och landsvägar måste beläggas
            med avgift, av minst två skäl. Det första skälet är att avgiftsbefrielse
            gör att dessa lastbilar i dag väljer mindre vägar, som oftast
            går genom tätbebyggda områden. Det ska ­ par trafikfaror. Det
            andra skälet är att vägnätet bekostas av svenska skatte ­ betalare.
            Det är inte gratis. Så länge vissa vägar inte omfattas av avgifterna
            bidrar utländska åkerier inte alls till deras finansiering.
          </note>
          <note>
            En annan angelägen fråga i sammanhanget är om regelefterlevnaden
            inom den yrkesmässiga trafiken kontrolleras och att det inte accepteras
            att utlandsregistrerade lastbilar struntar i att betala vinjetten.
            Det finns ytterst få poliser kvar som har den speciella kompetensen
            att kontrollera lastbilar. Regeringens politik har lett till stor
            polisbrist i Sverige, och de kvarvarande poliserna är alltför
            upptagna med att bekämpa den grova brottsligheten för att kunna
            utföra lastbilskontroller på vägarna.
          </note>
          <note>
            Slutligen har jag en fråga till kollegorna på regeringssidan.
            Som en röd tråd genom remissvaren från näringslivet går önskemålet
            om en översyn av all beskattning av transportområdet och ett klargörande
            beträffande vilka skatter som är fiskala och vilka som är miljöstyrande.
            I godstransportstrategin utlovades att regeringen skulle ta ett
            samlat grepp om skatter och avgifter inom transportområdet, och
            jag undrar: När kommer det samlade greppet?
          </note>
          <note>
            (Applåder)
          </note>
          <note type="speaker">
            Anf. 18 PER ÅSLING (C):
          </note>
          <note>
            Herr talman! Godstransporterna på våra vägar ökar för varje år,
            och transportsektorn är den främsta källan till koldioxidutsläpp
            i Sverige. Flertalet riksdagspartier och branschen har satt upp
            ett tufft klimatmål, nämligen att minska utsläppen med 70 procent
            till år 2030. Det är därför viktigt att vägavgifterna inom E urovinjettsamarbetet
            nu förändras. Utsläppsminskningen är en mycket stor utmaning,
            och det gäller att skapa klarhet om att miljömålen verkligen gäller
            och ska uppnås.
          </note>
          <note>
            Sveriges andel av de globala utsläppen är liten. Ska vi påverka
            klimatet måste vi göra saker som får spridning i andra länder.
            Vi behöver sikta in oss på åtgärder som både minskar utsläppen
            och ökar tillväxten. Grön skatteväxling och smarta styrmedel är
            därför att föredra framför skatter som bara drar in pe ngar till
            statskassan. Med den E urovinjettförändring som nu kommer att
            genomföras beräkn as bruttointäkterna öka med c a 240 miljoner
            kronor. Av dessa kommer drygt 170 miljoner från utländska åkeriers
            vinjetter.
          </note>
          <note>
            Herr talman! För Centerpartiet har det varit viktigt att en reformerad
            E urovinjett inte blir en kilometerskatt – att skatt inte tas
            ut utan miljöstyrning. Samtidigt är det oerhört viktigt att EU-länderna
            har system som liknar varandra. Tunga lastbilar kör många miljoner
            kilometer till och från Sverige. Därför måste vi inom ramen för
            EU-samarbetet dra i samma riktning. Skatten är inte till för att
            skjuta till mer pengar till de statliga finanserna, utan skatten
            ska bekosta slitage på vägar och utgöra en klimatstyrning av godstransporterna.
          </note>
          <note>
            Herr talman! Grundprincipen är att alla transportslag ska bära
            sina samhällskostnader. Alla transportslag behöver omfattas av
            klimatmålen. Att ställa om transportsektorn är en utmaning, men
            det är inte omöjligt. Teknikutvecklingen sker snabbt genom effektivisering,
            elektrifiering och förnybara drivmedel, men också genom digitalisering
            och automatisering. Det skapar stora möjligheter att minska utsläppen
            och miljöpåverkan från transporterna utan att minska mobiliteten,
            det vill säga möjligheten för människor och varor att enkelt och
            snabbt resa och transporteras.
          </note>
          <note>
            Från Centerpartiets sida ser vi det som mycket angeläget och
            nödvändigt att öka användningen av inhemska förnybara drivmedel
            som ersätter fossila bränslen i personbilar, tunga transporter
            och arbetsmaskiner. Den omställningen måste ske nu, herr talman.
          </note>
          <note>
            Med det sagt vill jag tillägga att vi ställer oss bakom betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 31.)
          </note>
          <note>
            § 15 Företag, kapital och fastighet
          </note>
          <note>
            Skatteutskottets betänkande 2018/19:SkU11
          </note>
          <note>
            Företag, kapital och fastighet
          </note>
          <note>
            föredrogs.
          </note>
          <note type="speaker">
            Anf. 19 SOFIA WESTERGREN (M):
          </note>
          <note>
            Herr talman! Vi ska nu debattera betänkande SkU11 Företag, kapital
            och fastighet .
          </note>
          <note>
            Det svenska näringslivet och våra företag är grunden till all
            vår välfärd. Det är med ett starkt och konkurrenskraftigt näringsliv
            som nya jobb kan växa till och generera skatteintäkter som stärker
            vår gemensamma välfärd. Företag ska uppskattas mer än beskattas.
            Tyvärr är Sverige på väg åt fel håll – vi tillhör numera bottenligan
            i EU vad gäller tillväxt per capita. Samtidigt har Sverige ett
            av världens högsta skattetryck. I ett läge som det Sverige nu
            befinner sig i, med risk för att bolag flyttar utomlands, måste
            vi sätta företagens villkor och utmaningar på agendan.
          </note>
          <note>
            Här tänker jag särskilt på fåmansföretagen och familjeföretagen.
            Entre ­ prenörerna spelar stor roll i ekonomin; där skapas en
            betydande del av de nya jobben. Fyra av fem jobb finns hos de
            mindre företagen. Reger ­ ing ­ en verkar inte ta hänsyn till
            företagarnas alltmer pressade situation. Skatte ­ bördan på jobb
            och företagande växte kraftigt under den föregående man ­ datperioden,
            och mycket talar för att regeringen har som ambition att fort
            ­ sätta belasta företagen och vanligt folk med ytterligare skattepålagor
            under den innevarande mandatperioden.
          </note>
          <note>
            Regeringen fortsätter att skapa stor oro bland företagare. Hot
            om förmögenhetsskatt, arvsskatt, gåvoskatt, höjda drivmedelsskatter
            med mera riskerar att driva företag utomlands och minskar viljan
            att investera. Att höja skatten är skadligt för både företagsklimatet
            och jobbtillväxten.
          </note>
          <note>
            Utan plan och färdriktning ska nu regeringen verkställa januariöverenskommelsen
            med en mängd förslag som de själva inte ens tror på. Det är ingen
            solid grund för ett bättre och mer hållbart företagsklimat.
          </note>
          <note>
            Mycket talar för ytterligare skattehöjningar under kommande år
            med den rödgröna regeringen. Just skattehöjningar råkar ju vara
            Socialdemokraternas och Miljöpartiets paradgren.
          </note>
          <note>
            Herr talman! Jag är uppvuxen i ett familjeföretag och har drivit
            några företag. Jag har levt med de höga svenska företagsskatterna
            och de omfattande regelbördorna och vet vad de betyder i praktiken.
            Regelkrångel, höga skatter och stor byråkrati är en enorm belastning
            för företagen i dag. Att skattemyndigheten har tolkningsföreträde
            är samtidigt en rättsosäkerhet som jag gärna pratar mer om i ett
            annat anförande.
          </note>
          <note>
            Sveriges företag står inför en omfattande generationsväxling.
            För ett familjeföretag innebär en överlåtelse inom familjen ofta
            en betydligt högre skatt än om bolaget säljs externt. Detta motverkar
            den långsiktighet som familjeföretagande innebär.
          </note>
          <note>
            För att främja långsiktigt företagande bör generationsväxlingar
            underlättas. Detta är människor som tar stora risker och som bär
            jobbet och ansvaret för ett företag med sig 24 timmar om dygnet,
            365 dagar om året.
          </note>
          <note>
            Familjeföretag är ofta uppbyggda under lång tid, med engagemang
            från många familjemedlemmar med djupgående kunskap om företagets
            organisation, funktion och syften. När det är dags för den äldre
            generationen att lämna över företaget till den yngre är det inte
            rimligt att detta ska innebära mycket hårdare beskattning än om
            samma företag säljs externt.
          </note>
          <note>
            För oss moderater är det uppenbart att vi måste förenkla generationsväxlingar.
            Vi kommer att arbeta för en likvärdig beskattning oavsett om försäljningen
            av företaget sker till närstående eller till en extern part.
          </note>
          <note>
            Herr talman! Vi ser därför fram emot att en mer likvärdig beskattning
            – oavsett om försäljningen av företaget sker familjeinternt eller
            om företaget säljs till en extern part – införs av regeringen
            som en följd av den moderata och kristdemokratiska budget som
            riksdagen har beslutat om.
          </note>
          <note>
            Jag yrkar bifall till reservation 7. Tack till er som har lyssnat!
          </note>
          <note>
            (Applåder)
          </note>
          <note type="speaker">
            Anf. 20 BO BROMAN (SD):
          </note>
          <note>
            Herr talman! Givetvis ställer vi sverigedemokrater oss bakom
            samtliga våra reservationer, men för att vinna tid vid voteringen
            yrkar jag bifall endast till reservationerna 2 och 8.
          </note>
          <note>
            Sverige är vårt gemensamma land – ett vackert land med en mångfald
            av kapitalägare, resursfyllda fastigheter och vackra byggnader
            som bär på vårt rika kulturarv och inte minst växande framgångsrika
            företag. Det är en flora av ägda investeringar och en park av
            tillgångar som gynnat oss som land, både under perioder av tillväxt
            och i mindre goda tider.
          </note>
          <note>
            Men det finns alltid utrymme att förbättra villkoren för allt
            detta. Fundamentalt för alla investeringar, oavsett om de är i
            fastigheter, företag eller andra tillgångar, är att någon människa
            en gång har börjat som småsparare och med tiden har kunnat ta
            det där första steget till att satsa på ett investeringsprojekt.
            Sverigedemokraterna vill därför värna småspararnas förutsättningar.
          </note>
          <note>
            Herr talman! Investeringssparkontot, ISK, lanserades för några
            år sedan och har blivit en mycket populär sparform för vanliga
            hushåll, inte minst mot bakgrund av att dess schablonbeskattningsmodell
            eliminerade det krångel som många småsparare upplevt i deklarationstider.
          </note>
          <note>
            Men tyvärr blev även investeringssparkontot för några år sedan
            föremål för höjd beskattning genom tillagda fasta räntesatser
            som en del av beräkningen av schablonintäkten. Sverigedemokraterna
            motsätter sig detta och vill återgå till ursprungsmodellen för
            beräkning av avkastningsskatten.
          </note>
          <note>
            Herr talman! Sverige växer, och många av våra småföretag har
            goda utsikter för tillväxt. Men det finns fortfarande hinder kvar
            som vi politiker kan undanröja.
          </note>
          <note>
            Vi här i kammaren kan ge de växande företagen rätt verktyg och
            ta bort onödiga flaskhalsar. Detta gäller personal i allmänhet,
            men minst lika viktigt är att öppna upp på kapitalägarsidan. Vi
            vill därför se att investeraravdraget utvecklas till att även
            inkludera juridiska personer. Vi vill även se över nivån på investeraravdraget.
          </note>
          <note>
            Avdrag har alltid varit ett verktyg för att skapa incitament;
            det är beprövat på många områden. Inte minst privata hushålls
            möjligheter till avdrag har dragit ekonomiska transaktioner till
            sig. Det är viktigt att se att företag som går i tankar på att
            göra investeringar förmodligen skulle öka sin benägenhet att också
            genomföra dem ifall de fick göra avdrag för sina investeringar.
            Därför är det så viktigt att vi går vidare med förslaget om att
            utöka investeraravdragets villkor till att även gälla för företag
            och inte enbart för privatpersoner.
          </note>
          <note>
            Herr talman! Mer än hälften av Sveriges totala landyta är täckt
            av skog. Det gör Sverige till ett av de skogrikaste länderna i
            världen om man dessutom tar hänsyn till vår folkmängd. Skogen
            har haft en viktig betydelse för sysselsättning och som näring
            men även kulturellt. Den har länge varit en central råvara för
            uppförande av vackra byggnader runt om i vårt land – en del av
            vårt svenska kulturarv.
          </note>
          <note>
            Svenska skogsbrukare har under lång tid fört sin skog vidare
            till nästa generation som ett led i att avverkningen ibland går
            över generationsgränserna. Det är därför naturligt att också de
            ekonomiska förutsättningarna är anpassade till denna verklighet.
          </note>
          <note>
            Att den svenska skattelagstiftningen innehåller särskilda regler
            för uppskjuten beskattning vid skogsavverkning är således fullt
            naturligt och logiskt ur ett geografiskt och historiskt perspektiv.
            Ibland har det dock från vänsterhåll förts diskussioner om skogskontots
            bevarande där man lyft frågan om ett avskaffande.
          </note>
          <note>
            Det är vår bestämda uppfattning att skogskontot självklart inte
            ska tas bort – som den statliga Skatteförenklingsutredningen föreslår
            – utan måste fortsätta att finnas kvar.
          </note>
          <note>
            Herr talman! I Sverige har vi i dag en del olika villkor för
            energiproduktion jämfört med industriproduktion. Ökad likhet i
            skatteunderlag som har liknande funktion sänder signaler om ett
            mer ärligt, transparent och effektivt skattesystem. Att subventionera
            vindkraften med en lägre fastighetsskatt anser vi snedvrider konkurrensen.
            Den bör därför justeras till samma nivåer som för de fastigheter
            som används för övrig energiproduk ­ tion.
          </note>
          <note>
            Herr talman! De senaste årens kraftiga befolkningsökning har
            bidragit till en stor efterfrågan på bostäder samtidigt som förutsättningarna
            för att bygga nytt och öka utbudet i de större tätorterna har
            varit högst begränsade av såväl fysiska som juridiska, ekonomiska
            och politiska skäl.
          </note>
          <note>
            Detta har satt ett tryck på bostadssituationen i samtliga Sveriges
            kommuner. Ibland har man tvingats att riva gamla, vackra byggnader
            för att få fram mark att bygga på. Vi undrar därför om det inte
            är dags att utreda beskattningen av obebyggd tomtmark, då det
            tenderar att vara så att vissa aktörer köper upp och håller fast
            vid obebyggd mark.
          </note>
          <note>
            Herr talman! Jag vill avsluta med att säga ett par ord om tonnageskatten.
            I ett globalt perspektiv kan vi se hur de stora rederierna har
            fått ta allt större plats, både på grund av de skalfördelar de
            har och som följd av de många handelsavtal som slutits de senare
            decennierna. Konkurrensen för de små fartygen är därför redan
            påtaglig, och detta är såklart en naturlig del av verkligheten.
            Vi anser att det är rimligt att fler fartyg får ta del av möjligheten
            att tillämpa den schablonmässiga tonnageskatten.
          </note>
          <note type="speaker">
            Anf. 21 PER ÅSLING (C):
          </note>
          <note>
            Herr talman! Skattepolitikens största förtjänster och risker
            ligger på en övergripande nivå i det långa perspektivet. I grunden
            handlar det om långsiktiga förutsättningar för människor att driva
            företag och att växla upp sitt företagande och om att stärka den
            svenska konkurrenskraften.
          </note>
          <note>
            Utan företag som anställer kan vi inte heller få in de skattemedel
            vi behöver för att stärka vår välfärd. Skatter är styrmedel som
            påverkar beteenden. De utgör därför en signal som är viktig att
            ta fasta på – en signal om vart skattepolitiken är på väg som
            är minst lika viktig som de skatter som det görs förändringar
            i här och nu.
          </note>
          <note>
            Herr talman! Det är viktigt att skatter utformas så att svenska
            företags konkurrenskraft stärks och att Skatteverket tar in de
            skatter som riksdagen har beslutat. Skatterna måste utformas så
            att människor vågar ta risker och starta företag. Skatter ska
            medverka till tillväxt och utveckling i hela landet och underlätta
            jobbskapande. Det är därför viktigt att de är rättssäkra och långsiktiga.
            Trösklarna till småskaligt företagande måste sänkas genom regelförenklingar
            och lägre skatter. Centerpartiet driver på för en skyndsam översyn
            av beskattningen av just företag.
          </note>
          <note>
            Herr talman! Regelkrångel är tyvärr en fråga som hela tiden kommer
            upp i denna kammare. Behovet av att modernisera, förenkla och
            förbättra skatteregelverket är uppenbart. Särskilt mindre företag
            och ideella före ­ ningar, till exempel idrottsföreningar, drabbas
            proportionellt hårdare när det gäller administration, eftersom
            de sällan eller aldrig har tillgång till ekonomiavdelningar som
            arbetar med skatterådgivning och administra ­ tion.
          </note>
          <note>
            Herr talman! Skattesystemet på en övergripande nivå liksom enskilda
            skatter har ett stort behov av förändring. Den senaste stora skattereformen
            ligger snart 30 år bakom oss, och samhället precis som företagen
            ser helt annorlunda ut i dag.
          </note>
          <note>
            Låt mig ta ett exempel på behovet av modernisering.
          </note>
          <note>
            Professionella ombud, bland annat sådana som erbjuder sina tjänster
            via digitala plattformar, måste hanteras som andra företag. Det
            har dock framkommit att kontrollen av beskattningen av tjänsterna
            är relativt summarisk, vilket är fallet på många digitala plattformar.
            Detta exempel illustrerar hur skattelagstiftningen och tillämpningen
            av denna inte heller följt med sin tid. Beskattningen av plattformstjänster
            är i stort behov av uppdatering, och det bör även utredas hur
            beskattningen av digitala plattformsbaserade tjänster kan förenklas.
            Vi vill därför att möjligheten att införa en enkel och likformig
            schablonbeskattning av alla enklare tjänster som utförs på digitala
            plattformar upp till ett visst takbelopp ska utredas.
          </note>
          <note>
            Herr talman! I samma omfattning som skattelagstiftningen måste
            moderniseras måste enskilda insatser riktas mot skatteregler som
            får oönskade konsekvenser. Jag vill ta ett exempel, nämligen beskattningen
            av ledamöter som får ersättning för styrelseuppdrag.
          </note>
          <note>
            I juni 2017 fastslog Högsta förvaltningsdomstolen att inkomst
            för styrelseuppdrag som faktureras genom aktiebolag är att betrakta
            som inkomst av tjänst för den som innehar styrelseuppdraget i
            stället för, som tidigare, inkomst av näringsverksamhet. Den här
            domen skapar stor oro, vilket drabbar i första hand mindre företag
            som är i stort behov av externa styrelseledamöter. Dessutom är
            det enligt näringslivets representanter och företrädare allt svårare
            att få styrelseledamöter att ta uppdrag i dessa bolag, vilket
            hämmar tillväxt och utveckling i våra företag. Därför föreslår
            vi från Centerpartiets sida att skattelagstiftningen ska ses över
            så att styrelseuppdrag som faktureras genom aktiebolag betraktas
            som näringsverksamhet och inte inkomst av tjänst för den som utför
            styrelseuppdraget.
          </note>
          <note>
            Jag vill med detta, herr talman, yrka bifall till centerreservationerna
            nr 3 och 11.
          </note>
          <note type="speaker">
            Anf. 22 TONY HADDOU (V):
          </note>
          <note>
            Herr talman! Jag vill inleda med att yrka bifall till Vänsterpartiets
            reservation 17 i betänkandet under Boendebeskattning.
          </note>
          <note>
            Herr talman! Sverige behöver en ny bostadspolitik som kan möta
            de utmaningar vi står inför. I dag råder bostadsbrist i en majoritet
            av landets kommer. Bristen på bostäder begränsar människors frihet
            och i förlängningen samhällets utveckling. Det saknas framför
            allt hyresrätter med rimliga hyror, något som marknaden inte klarar
            av att bygga på egen hand. Bostadsbristen byggs bort med en politik
            för ökat bostadsbyggande med fokus på miljövänliga hyresrätter
            med rimliga hyror. För det krävs att staten tar ett större ansvar
            för finansieringen och att kommunerna tar ett större ansvar för
            bostadsförsörjningen för alla oavsett inkomst.
          </note>
          <note>
            En av flera åtgärder som bör utredas är att införa skattefria
            underhållsfonder. Enligt nuvarande regler kan småhusägare och
            bostadsrättsföreningar göra avsättningar för framtida underhåll
            utan skattekonsekvenser, medan avsättningar för framtida underhåll
            i hyresfastigheter beskattas med 22 procent. Det försvårar möjligheterna
            till underhåll i hyresfastigheter och är ett av flera exempel
            på att hyresbostäder är skattemässigt missgynnade jämfört med
            ägda bostäder.
          </note>
          <note>
            Hyresgästföreningen har länge krävt rättvisa villkor mellan ägt
            och hyrt boende. De har därför bland annat föreslagit så kallade
            skattefria underhållsfonder för att säkerställa resurser för periodiskt
            underhåll och upprustning av hyresbostäder. Vänsterpartiet delar
            Hyresgästföreningens uppfattning. Regeringen bör tillsätta en
            utredning om hur skattefria underhållsfonder kan användas. Detta
            bör riksdagen ställa sig bakom och ge regeringen till känna.
          </note>
          <note>
            Herr talman! En annan åtgärd berör fastighetsskatten. Förra veckan
            presenterade SVT sin granskning av vad som hänt efter slopandet
            av fastighetsskatten, som bygger på de tio åren efter att reformen
            genomfördes. Resultatet har blivit att landsbygden betalar för
            skattesänkningar i storstäderna. I en majoritet av landets kommuner
            betalar husägare mer i fastighetsavgift i dag än vad de gjorde
            innan skatten togs bort. Men i kommuner som Danderyd och Lidingö
            betalar man fortfarande bara hälften så mycket som tidigare. I
            Kiruna och Gällivare däremot betalar husägare 60–70 procent mer
            i dag än vad de gjorde för tio år sedan.
          </note>
          <note>
            Den samlade högern presenterade slopad fastighetsskatt som att
            alla husägare skulle få minskade kostnader. Nu visar granskningen
            utfallet, att kostnaden för landets husägare har ökat.
          </note>
          <note>
            Som kompensation för skattebortfallet infördes en kommunal fastighetsavgift
            med ett maxtak. Men de senaste åren har avgifterna skjutit i höjden
            så pass mycket att husägarna i 160 av landets kommuner betalar
            mer i fastighetsavgift än vad man gjorde tidigare i skatt. Och
            klyftorna ökar ju rejält mellan de områden som har gynnats och
            de som har missgynnat s . Men så jobbar ju uppenbarligen den samlade
            högern: mer pengar till Danderyd, Lidingö och Vellinge och mindre
            till Gällivare och Arjeplog.
          </note>
          <note>
            Jag inledde med att Sverige behöver en ny bostadspolitik, och
            den behöver komma från vänster så att de rika faktiskt tar ett
            större ansvar och betalar för sig.
          </note>
          <note type="speaker">
            Anf. 23 HAMPUS HAGMAN (KD):
          </note>
          <note>
            Herr talman! Syftet med Kristdemokraternas ekonomiska politik
            och skattepolitik är att den ska bygga ett samhälle där varje
            människas förmåga tillvaratas och där alla människor ges förutsättningar
            att växa, samtidigt som vi gemensamt skapar trygghet och sammanhållning
            i samhället.
          </note>
          <note>
            Politiken måste leda till att fler kommer i arbete, inte minst
            genom att vi underlättar för alla dem som skapar jobben. Det är
            företagande och jobb som skapar de skatteintäkter som används
            i vården, i skolan, i äldreomsorgen och för att finansiera fler
            poliser. När vi underlättar för fler jobb möjliggör vi också större
            skatteintäkter.
          </note>
          <note>
            Det är välfungerande och välmående företag som skapar jobb. Därför
            måste politiken på alla nivåer i samhället förenkla och möjliggöra
            företagande, och skattesystemen är ju en viktig del i detta. Skatter
            och regelverk måste utformas så att det blir attraktivt och så
            enkelt som möjligt att starta och driva företag.
          </note>
          <note>
            Herr talman! Det betänkande vi nu debatterar behandlar företags
            ‑ , kapital- och fastighetsbeskattning. På det senare området,
            fastigheter, finns det risk att det händer grejer under den kommande
            mandatperioden med tanke på den överenskommelse som finns mellan
            regeringen, Centerpartiet och Liberalerna.
          </note>
          <note>
            Jag säger risk, för då och då lyfts idén upp om att återinföra
            fastighetsskatten. Fastighetskatten drev människor från hus och
            hem, och att återinföra den fastighetsskatt som vi hade före alliansregeringen
            2006 är helt uteslutet för Kristdemokraterna.
          </note>
          <note>
            Liberalerna har tydligt sagt, inte minst i partiledardebatten
            för några veckor sedan, att någon ny fastighetsskatt inte är aktuell.
            Det är bra, och vi kristdemokrater förväntar oss att det beskedet
            gäller även framöver.
          </note>
          <note>
            Det finns dock mycket som behöver göras på bostadsmarknaden.
            De kraftigt stigande bostadspriserna och villkoren som finns vid
            köp har ökat kraven på en stor kontantinsats. Det innebär också
            att tröskeln in till bostadsmarknaden har höjts. Tillsammans med
            ett bristande utbud av hyresrätter leder detta till att allt fler
            riskerar att stå utan eget boende.
          </note>
          <note>
            Detta är förstås något som är negativt i sig, men det påverkar
            också samhället negativt. När färre människor hittar någonstans
            att bo, framför allt i våra stora städer, kan det dämpa den svenska
            tillväxten. Företag lyfter ofta upp just bristen på bostäder som
            det riktigt stora hindret för att växa.
          </note>
          <note>
            Det krävs förstås många olika typer av åtgärder för att komma
            till rätta med bostadsbristen, och det är en diskussion som givetvis
            förtjänar sina egna debatter. Men en åtgärd som är en del av lösningen
            är att underlätta sparande.
          </note>
          <note>
            Det finns flera modeller för hur ett bosparande skulle kunna
            se ut, och det norska systemet borde kunna stå som förebild för
            oss. I detta system är insättningar avdragsgilla upp till en viss
            summa, och pengarna finns på ett räntekonto under spartiden.
          </note>
          <note>
            En nackdel med de bosparsystem som har funnits i Sverige är att
            pengarna har satts in på ett vanligt räntekonto. Med dagens låga
            räntor blir avkastningen på pengarna låg, och i takt med att ekonomin
            växer går spararen miste om tillväxt på pengarna.
          </note>
          <note>
            Kristdemokraterna vill därför utreda en alternativ modell för
            bosparan ­ de som kan funka inom systemet för investeringssparkonto.
            Insättningarna ska vara avdragsgilla och göras i företrädesvis
            fonder. Bosparandet ska kunna ske i åldern 18–34 år och vara avdragsgillt
            upp till en fjärdedels prisbasbelopp, vilket innebär cirka 11
            200 kr per år i sparande. En person skulle därmed kunna göra avdragsgilla
            insättningar på drygt 180 000 kr i bosparsystemet. Skulle det
            avdragsgilla sparandet sedan användas till andra inköp än bostadsköp
            måste en retroaktiv beskattning ske.
          </note>
          <note>
            Vi föreslår alltså att en modell för bosparande inom systemet
            för investeringssparkonto utreds.
          </note>
          <note>
            Herr talman! Jag står givetvis bakom alla våra reservationer
            i betänk ­ andet, men för tids vinnande yrkar jag bifall endast
            till reservation 5.
          </note>
          <note type="speaker">
            Anf. 24 PATRIK LUNDQVIST (S):
          </note>
          <note>
            Herr talman! Jag ska börja med att tala om en viktig framtidsfråga,
            jämlikhet. Sedan 90-talet har världen gått mot mer och mer ojämlikhet
            både globalt och inom enskilda länder. Liberaliseringar av kontrollsystem
            och generösa skattesänkningar på kapital, fastigheter och företag
            ligger till stor del bakom denna utveckling – alltså sådant vi
            talar om nu.
          </note>
          <note>
            Under en tid har jämlikhet varit en växande fråga både internationellt
            och här i Sverige. OECD, Världsbanken och IMF har insett allvaret
            i att ett fåtal får alltmer och äger alltmer av det som produceras
            i världen.
          </note>
          <note>
            Sverige är inget undantag, och olika regeringar har varit med
            på denna resa. Trycket både i allmän opinion och från starka lobbygrupper
            med kapitalet som finansiär har stundvis och om vartannat varit
            väldigt hårt i denna riktning. Många är de som har försökt att
            stå emot och bromsat, men tidsandan, eller vad vi vill kalla det,
            har varit för stark. Det har gått att justera utvecklingen men
            inte styra den i en annan riktning. Åtminstone har ingen hittills
            lyckats med det.
          </note>
          <note>
            Därför är jag nu glad att vi i januariavtalet har slagit fast
            att vi ska utjämna dagens växande ekonomiska klyftor. Jag ser
            detta som en av våra viktigaste framtidsfrågor. Rättvisa mellan
            dem som har mycket och dem som har mindre och ett samhälle byggt
            på jämlikhet och som håller ihop är målet.
          </note>
          <note>
            Vi ser ökade konflikter runt om i världen just på grund av att
            ojämlikheten har setts som ett icke-problem under alltför lång
            tid. Många har dragit lans för att det skulle vara rätt att vissa
            tjänar 60–70 gånger mer än andra och att lösningen på arbetslösheten
            är att folk tar sig i kragen och skärper sig – varpå stödet från
            samhället reducerats till neddragna och strypta ersättningar och
            möjligen en nonsenssyssla som fas 3 för att motivera folk att
            ta sig därifrån.
          </note>
          <note>
            Skillnader kommer vi givetvis alltid att ha, men någonstans blir
            de för stora och sliter samhället itu och skadar oss allihop.
          </note>
          <note>
            Det är givetvis bra att uppskatta företagare; det gör jag också.
            Men majoriteten av dem som jobbar och bygger vårt samhälle är
            inte egenföretagare, och dessa förtjänar också en enorm uppskattning.
          </note>
          <note>
            Vi har sett denna utveckling förut, när människor blir allt fattigare
            och får det svårare. Nu nosar vi på det igen, men vi behöver inte
            pröva det på allvar den här gången.
          </note>
          <note>
            Klassamhällets fula tryne visar sig i Frankrike där gula västarna
            slåss mot skattesänkningar för de rikaste samtidigt som vanligt
            folk får dras med ökade skatter och nedskärningar i det offentliga
            medan inkomsterna inte ökar. I USA växer kraven på en ökad och
            bättre fördelning av det gemensamma. Inte minst syns det i striden
            om sjukvård och utbildning. Grunden är densamma som i Frankrike
            och i Sverige – även om vi kanske har stått emot mer än andra.
          </note>
          <note>
            Samhällskontraktet knakar alltså i fogarna rätt rejält runt om
            i västvärlden, till stor del för att fokus alltför länge varit
            på att minska det gemensamma och sänka skatter.
          </note>
          <note>
            För att motverka denna utveckling måste vi utjämna skillnaderna
            och återupprätta tilltron till att Sverige är till för alla, inte
            bara några få. Det kan vi inte åstadkomma genom sänkta skatter
            och ytterligare en uppsjö med avdrag. Skattesystemet måste både
            vara rättvist och ge förutsättningar för en jämn och likvärdig
            bas för medborgarna så att alla kan skapa det liv de vill ha.
          </note>
          <note>
            Detta innebär alltså att undantagen måste minska och att olika
            branscher måste få mer likvärdiga förutsättningar men också att
            olika värden och inkomster beskattas mer rättvist än i dag.
          </note>
          <note>
            Med det som bakgrund yrkar jag bifall till utskottets förslag
            och avslag på samtliga motioner.
          </note>
          <note>
            Partierna i januariöverenskommelsen kommer framöver att se över
            hela skattesystemet. I detta ingår utjämning av skillnader men
            också myck ­ et annat, såsom att skattesystemet ska bidra till
            att stärka svensk konkurrenskraft, begränsa hushållens skuldsättning,
            förbättra bostadsmarknaden, begränsa undantag i skattesystemet
            och säkra välfärdens finansiering. Det ska bli ett nöje att återkomma
            till dessa frågor när det arbetet kommer igång.
          </note>
          <note>
            (Applåder)
          </note>
          <note type="speaker">
            Anf. 25 JOAR FORSSELL (L):
          </note>
          <note>
            Herr talman! Jag tackar för en rolig och givande debatt.
          </note>
          <note>
            Låt mig först säga en sak med anledning av Socialdemokraternas
            anförande. Även om jag i dag kommer att tala om varför jag tycker
            att företag ska få enklare regler och lägre skatt betyder det
            inte att jag inte tycker att personer som jobbar och inte är företagare
            också ska få enklare regler och lägre skatt.
          </note>
          <note>
            Socialdemokraterna sa i det föregående anförandet att man också
            skulle visa uppskattning för dem som arbetar. Jag vill såklart
            att alla människor, oavsett om det är en företagsam människa som
            företagar eller en företagsam människa som arbetar, ska få sänkt
            skatt.
          </note>
          <note>
            Ett perspektiv som har tappats bort lite i debatten här i dag
            är att det faktiskt är rätt att sänka skatten. Det pratas ofta
            i denna kammare om hur viktigt det är för svenskt välstånd och
            för att vi ska kunna finansiera välfärd att ha en låg företagsbeskattning
            och att det är enkelt att skapa värde genom företagande. Det är
            sant, men det huvudsakliga ingångsvärdet måste alltid vara att
            den som genom hårt arbete, genom företagande och genom att skapa
            ett värde åt andra som själva frivilligt har gett den företagsamma
            människan sina pengar faktiskt måste få behålla mer av sina egna
            pengar själv, därför att det är rätt och därför att det är den
            personens egna surt förvärvade slantar.
          </note>
          <note>
            Herr talman! Med detta sagt är det också riktigt att den välfärd
            vi har i Sverige är omöjlig om man inte först har ett välstånd.
            Det går inte att ha välfärd om man inte har ett välstånd att fördela,
            och välstånd skapas när företagsamma människor skapar värde för
            andra, sliter och investerar egen kunskap, eget kapital, egen
            arbetskraft och egen ansträngning i att skapa värde för andra.
            Det är detta som är företagande.
          </note>
          <note>
            Välstånd skapas när nya entreprenörer vågar testa en innovativ
            idé och välter omkull det gamla, föråldrade företaget som inte
            längre klarar sig på marknaden därför att det inte levererar något
            som kunderna vill ha, vilket brukar kallas kreativ förstörelse.
            Detta måste skattesystemet också möjliggöra i större utsträckning,
            så att vi får en mer dynamisk ekonomi som växer när företagsamma
            människor anstränger sig och vågar utmana gamla företag.
          </note>
          <note>
            Det finns ett perspektiv som jag tycker är otroligt viktigt i
            denna debatt, och det är att det är alldeles för svårt att bli
            rik i Sverige. Det är alldeles för svårt att komma från ingenting,
            från en tuff bakgrund, och bli rik här. Hemma i Tensta där jag
            bor pratade jag med en person som jobbar med att hjälpa personer
            att starta små företag eller mikroföretag. Denna person sa till
            mig att det vanligaste företag som startas ute hos oss i Järva,
            som är en utsatt förort med stor arbetslöshet och stora sociala
            problem och där det verkligen behövs fler företag och mer entreprenörskap,
            drivs av en kvinna med invandrarbakgrund, som ofta inte har jobbat
            tidigare sitt liv, som ofta saknar utbildning och som helt enkelt
            inte har varit en del av den svenska arbetsmarknaden utan varit
            isolerad innan hon fick chansen att starta ett företag.
          </note>
          <note>
            Denna kvinna startar allt som oftast ett RUT-bolag. Allt som
            krävs är 5 000–10 000 spänn för att köpa en första spann, en dunk
            rengöringsmedel och en annons i lokaltidningen, börja prata med
            grannarna och sätta upp lite lappar i bostadsområden i närheten
            där rikedomen är lite större. Kvinnan får genom sitt företagande
            inte bara mer självförtroende utan också det som med ett fult
            ord i debatten kallas fuck off-kapital – det är så termen är.
            Hon får alltså möjlighet att trots sin tuffa bakgrund dra från
            sammanhang som inte är bra. Denna kvinna får genom sitt företagande,
            genom sina egna surt förvärvade slantar, genom sin egen ansträngning
            och genom sitt eget företagande möjlighet att säga: ”Nej, jag
            vill inte vara kvar. Jag drar härifrån”, om hon till exempel har
            en dålig relation eller ett socialt destruktivt sammanhang. Men
            då krävs att det är enklare att spara ihop till de första 10 000
            kronorna.
          </note>
          <note>
            Herr talman! För oss som debatterar i denna sal kanske 10 000
            kronor inte låter som särskilt mycket pengar, för vi är ganska
            välbetalda. Men för den person som inte har jobbat eller tjänat
            egna pengar tidigare är 10 000 kronor otroligt mycket och kan
            vara svårt att få ihop. Därför behövs enk ­ lare och lägre beskattning
            på sparande så att var och en, oavsett bakgrund och hur bemedlad
            man är, kan spara ihop till det första startkapitalet.
          </note>
          <note>
            Herr talman! Kristdemokraterna var ett av de partier som tidigare
            i debatten lyfte fram att det finns en risk med att Socialdemokraterna
            har pratat om till exempel fastighetsskatten i den allmänna skattepolitiska
            debatten nu under våren och tidigare under hösten. Jag delar Kristdemokraternas
            oro. Jag håller helt med om att det hela tiden, varje dag, finns
            en överhängande risk för att partier som inte delar en liberal
            syn på det privata ägandet och på att vi ska ha låga skatter i
            samhället gång efter annan kommer att gå fram med förslag om att
            höja skatten. Men om man låter dessa partier ensamma bestämma
            över skattepolitiken är det ju ännu större risk att de får igenom
            sina förslag.
          </note>
          <note>
            Herr talman! Jag önskar att Kristdemokraterna, Moderaterna och
            andra partier som delar min syn på skattepolitik – att vi ska
            ha så låg beskattning som möjligt och att människor ska få behålla
            mycket av sina pengar själva – deltar i det viktiga arbete med
            en skattereform som ska ske under denna mandatperiod. Jag tror
            att detta arbete blir mer framgångsrikt då, och chanserna att
            Liberalerna kan stoppa fastighetsskatten och att vi får fler skattepolitiska
            vinster ökar. Vi har redan fått några i januariavtalet: Vi kommer
            att ändra 3:12-reglerna. Vi kommer att sänka arbetsgivaravgifterna.
            Vi kommer att genomdriva regelförenklingar för mikroföretag. Vi
            kommer att se till att företags ansvar för kompetensutveckling
            blir enklare. Detta är något som även Moderaterna har föreslagit
            i ett antal motioner som vi debatterar här i kammaren i dag.
          </note>
          <note>
            Jag önskar att dessa partier också kan vara med och genomdriva
            en skattereform som liberaliserar och ser till att det blir enklare
            att företaga, enklare att vara en företagsam människa och enklare
            att vara en entreprenör som välter gamla, föråldrade bolag.
          </note>
          <note>
            Herr talman! I min förra roll, innan jag blev riksdagsledamot,
            var jag ordförande i Liberalernas ungdomsförbund. Då ägnade jag
            ganska lång tid – i alla fall några veckor, vilket är lång tid
            i ett ungdomsförbund – åt att sitta ned med Socialdemokraternas
            ungdomsförbunds ordförande Philip Botström och försöka komma överens
            om en skattereform. Det var inte det lättaste. Då hade vi inte
            medierna över våra axlar på samma sätt som vi i detta forum har.
            Vi var heller inte valda på tunga valprogram som vi kände oss
            tvungna att genomföra, men vi kanske å andra sidan var mer ideologiska.
            Vi hade kanske båda två en medlemsbas bakom oss som i högre grad
            än vad riksdagspartier gör drog oss ut mot var sin pol. Ändå lyckades
            vi. Ändå lyckades jag och Philip Botström komma överens om ett
            sätt att reformera Sveriges skattesystem för att det skulle bli
            enklare att företaga, verka i Sverige och veta vilka regler som
            gäller och slippa en massa avdrag och bidrag och olika skattesatser
            hit och dit som gör systemet oöverskådligt.
          </note>
          <note>
            Herr talman! Jag önskar att denna debatt och den förra skattepolitiska
            debatten som vi hade här kan bli starten på ett arbete som visar
            att vi i Sveriges riksdag är lika mogna som två ungdomsförbundsordförande
            kan vara.
          </note>
          <note>
            Jag slutar där. Jag hoppas att vi tillsammans kan sänka skatten,
            låta människor behålla mer av sin egna surt förvärvade slantar
            och göra det enklare att företaga.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 31.)
          </note>
          <note>
            § 16 Punktskatt
          </note>
          <note>
            Skatteutskottets betänkande 2018/19:SkU12
          </note>
          <note>
            Punktskatt
          </note>
          <note>
            föredrogs.
          </note>
          <note type="speaker">
            Anf. 26 BORIANA ÅBERG (M):
          </note>
          <note>
            Herr talman! Det finns två syften med våra skatter. Det första
            är att få in pengar till nödvändiga offentliga utgifter och satsningar.
            Det andra är att stimulera önskvärda beteenden och minimera icke
            önskvärda. Alliansregeringen ansåg till exempel att det är bra
            att människor arbetar, och därför infördes jobbskatteavdraget
            som stimulerar arbete och egen försörjning.
          </note>
          <note>
            När man tittar i betänkandet som vi debatterar i dag kan man
            lätt få intrycket att regeringssidan anser att sjötransporter
            är något som inte borde eftersträvas. Man avstyrker förslaget
            om en översyn av nedsättningen av energiskatten på el så att den
            ska gälla även mindre fartyg. Varför är det så viktigt med nedsatt
            energiskatt på el? Det är det helt enkelt för att den minskar
            utsläppen från fartyg i hamn och sänker bullernivån, eftersom
            generatorer som drivs med diesel eller eldningsolja ersätts med
            el.
          </note>
          <note>
            Många svenska hamnar har den senaste tiden installerat landströmsanslutningar.
            Anslutningen innebär att fartygets maskineri stängs av helt, vilket
            innebär att utsläppen blir lika med noll. Om grön el används,
            som i hamnen i Trelleborg, blir miljövinsten ännu större. Under
            2016 bidrog till exempel alla Stena Lines elanslutningar i hamn
            till en minskning av koldioxidutsläppen med 12 500 ton, vilket
            motsvarar årsförbrukningen för 6 500 genomsnittliga personbilar.
            Tänk vilka utsläppsminskningar som kunde nås om även mindre fartyg
            bytte ut diesel och eldningsolja mot el.
          </note>
          <note>
            Därför är det mycket märkligt att ni har valt att inte stödja
            detta förslag. Ännu märkligare blir det med tanke på att infrastrukturminister
            Tomas Eneroth åker runt och propagerar för sjöfartens utveckling
            och har blivit sjöfartens största vän. Talar ni inte med varandra?
            Vet ni inte att den egna regeringen påstår sig vara för en överflyttning
            av godstransporter och persontransporter från väg till sjö, både
            för att avlasta vägarna och för att hjälpa miljön? Det är exakt
            en sådan satsning som alla borde ställa sig bakom.
          </note>
          <note>
            Med tanke på den senaste utvecklingen av batteridrivna färjor
            och elhybrider anser vi moderater att de också borde få möjlighet
            till sänkt elskatt.
          </note>
          <note>
            Herr talman! Flygskatten påverkar tillgängligheten och konkurrenskraften
            i Sverige. Flygskatten är ingenting annat än en provokation mot
            hela vår livsstil, vår utveckling och vårt välstånd. Det är en
            skatt som i likhet med andra skatter har till syfte att inbringa
            pengar till statskassan men som i övrigt är ett sätt att säga
            nej till det som de flesta av oss här står för: mobilitet, modernitet,
            öppenhet, tillväxt och utveckling. Det är helt enkelt en skatt
            på avstånd, och de som inte bor i storstäderna bestraffas.
          </note>
          <note>
            Det finns inget transportslag som kan ersätta flyget när det
            gäller möjligheten att förflytta sig snabbt, vilket är väsentligt
            vid alla affärsresor men också för människor som i sin hårt ansträngda
            vardag har hittat ett enstaka fönster av ledighet och vill ge
            sig i väg tillsammans med sin familj.
          </note>
          <note>
            Men oavsett om det handlar om företagaren som behöver åka till
            Stockholm varje vecka eller barnfamiljen som har sparat länge
            för att göra en utlandsresa är tanken bakom flygskatten fel. Flygskatten
            gör över huvud taget ingen nytta för miljön, och pengarna den
            inbringar är inte heller öronmärkta för miljöinvesteringar. Faktum
            är att skatten är kontraproduktiv och dessutom mycket skadlig
            för den svenska samhällsekonomin. Det är många svenska jobb som
            hotas när passagerarna väljer att flyga från Danmark eller Norge.
          </note>
          <note>
            Om målet är att minska utsläppen ska detta ske med verkningsfulla
            åtgärder, till exempel investeringar i ny teknik och bättre användning
            av flygvägar. Saab och GKN har redan sådan teknik som minskar
            bränsleförbrukningen och därmed utsläppen från flyget. Dock försvåras
            investeringarna av det faktum att flygbolagen tvingas bära en
            del av den införda flygskatten, eftersom det inte är möjligt att
            vältra över hela kostnaden på passagerarna i en hårt ansatt bransch
            med mycket små marginaler.
          </note>
          <note>
            Vi moderater menar att det mest effektiva för att uppnå riktiga
            miljöeffekter är att införa en möjlighet till koldioxidbeskattning
            av flygbränslet. Sverige bör ta ledartröjan för att omförhandla
            de internationella avtal och konventioner som i nuläget sätter
            stopp för beskattning av flygbränsle.
          </note>
          <note>
            Sverige är på god väg att eliminera utsläppen. På 40 år har utsläppen
            minskat med 70 procent. Den svenska flygbranschen arbetar med
            att bli helt fossilfri 2045 med ett första delmål om ett fossilfritt
            inrikesflyg 2030. Forskning, teknik och internationella bindande
            avtal ger bättre effekt än flygskatten såväl globalt som hemma
            i Sverige.
          </note>
          <note>
            Vi moderater vill bekämpa utsläppen, inte resorna, människors
            livsstil, modernitet, utveckling och tillväxt.
          </note>
          <note>
            Herr talman! Jag står bakom alla våra reservationer, men för
            tids vinnande yrkar jag bifall endast till reservation 18.
          </note>
          <note>
            (Applåder)
          </note>
          <note type="speaker">
            Anf. 27 DAVID LÅNG (SD):
          </note>
          <note>
            Herr talman! Sverigedemokraterna står bakom samtliga SD-reserva
            ­ tioner i detta betänkande, men för tids vinnande yrkar jag bifall
            endast till reservationerna 1 och 16.
          </note>
          <note>
            Uppbörden av punktskatt måste göras på ett sätt som uppnår syftet
            med skatten, det vill säga att styra konsumtion och investeringar
            i en viss riktning med hänsyn till folkhälsa, miljö eller andra
            effekter som man kan anse vara önskvärda. Punktskatterna är också
            en viktig inkomstkälla för staten – en bra bit över 100 miljarder
            kronor årligen. Det är alltså inget litet område som vi debatterar.
          </note>
          <note>
            Det är numera dock tämligen välkänt att punktskatter också införs
            i syfte att stärka statskassan snarare än att uppnå ett mer effektivt
            nyttjande av samhällets resurser. De trygghetssystem som vi en
            gång tog för givna med en stor offentlig sektor har till en del
            varit finansierad av dessa punktskatter. Men när välfärdssystemen
            nu börjar knaka i fogarna – när vi ser en alltmer kostnadskrävande
            migrationspolitik, en alltmer misslyckad integrationspolitik,
            ineffektiva arbetsmarknadsåtgärder – börjar allt fler ifrågasätta
            nyttan med dessa höga skatter, även på punktskatteområdet.
          </note>
          <note>
            Ett väl fungerande skattesystem är på lång sikt beroende av att
            det uppfattas som rättfärdigt och uppnår syftet med dessa skatter
            – att skatteintäkterna används till det som de är avsedda för
            och inte minst i syfte att upprätthålla en god skattemoral.
          </note>
          <note>
            De allmänt mest kända punktskatterna är tobaksskatt, alkoholskatt
            och skatt på vägtrafik. Men de som ger allra störst intäkter är
            skatt på energi och koldioxid. Cirka 55 procent av punktskatterna
            kan härledas därifrån. Det märks också i det betänkande som vi
            nu debatterar. En stor del av motionsförslagen handlar om just
            detta.
          </note>
          <note>
            Det behöver dock poängteras att det inte bara införs höjd skatt
            på så ­ dant som anses icke önskvärt. Det införs även skattesubventioner
            på sådant som anses önskvärt. Ett sådant exempel är skattereduktionen
            för förnybar mikroproduktion av förnybar el. Där ska man som producent
            få en skatte ­ reduktion som motsvarar två gånger den energiskatt
            som belöper på den mängd el som mikroproducenten har matat nätet
            med, upp till 30 000 kilo ­ wattimmar. Det gäller i den mån man
            har gjort motsvarande uttag från nätet.
          </note>
          <note>
            Inledningsvis innebär reformen ganska modesta kostnader för statsbudgeten,
            ca 20 miljoner kronor budgeteras årligen som skatteutgift. På
            sikt riskerar det dock att bli kostsamt och får dessutom till
            följd att elproducenter som verkar på affärsmässig grund på en
            konkurrensutsatt marknad får en reducering på intäktssidan.
          </note>
          <note>
            Införandet av systemet är till synes uteslutande kopplat till
            att främja solceller. Ett stort problem gällande solceller är
            den oregelbundna produk ­ tionen i och med att kraftkällan av
            självklara skäl är beroende av solljus. Det medför att solceller
            producerar väldigt lite el under vinterns mörka och kalla månader.
            I princip kan man säga att flödena av elkraft över nations ­ gränsen
            styrs av temperaturen , då vi exporterar överkapacitet på sommar
            ­ halvåret och importerar el på vintern. På sommaren begränsar
            man dess ­ utom produktionen genom att man planerar in underhåll,
            lagrar vatten i magasinen och helt stänger av vissa anläggningar.
            Det innebär i praktiken att alla subventionspengar till solkraft
            är att betrakta som en samhällskost ­ nad.
          </note>
          <note>
            Solceller producerar som bäst från maj och några månader framåt
            och i princip ingenting årets mörkaste och kallaste månader. Vad
            det innebär är att solceller inte kan ersätta någonting annat
            i energisystemet när vi ändå måste ha kapacitet att möta efterfrågan
            på effekt de dagar på året då efterfrågan är som allra störst.
            De dagarna infaller just när det är som mörkast och kallast. Det
            medför att man investerar i dubbel kapacitet, vilket knap ­ past
            kan betraktas som vare sig miljövänligt eller samhällsekonomiskt.
            Ska man vara miljövänlig måste man också vara resurseffektiv.
          </note>
          <note>
            Under andra förhållanden, i andra delar av världen, kan solceller
            kom ­ ma till sin rätt. Det gäller till exempel där man har hög
            solinstrålning samtidigt som man använder energin till kylning,
            alltså att efterfrågan är som störst när produktionen är som störst.
            I Sverige är det dock omvända förhållanden som gäller. Energisystemet
            som helhet är därmed att betrakta som ineffektivt.
          </note>
          <note>
            Beträffande frågan om ett ständigt ökat skatteuttag är det något
            som Sverigedemokraterna vill åtgärda. Det gäller sådant som är
            uppenbart skadligt, till exempel ständigt höjda skatter på drivmedel
            för livsmedelsproducenter. Öppna och levande landskap kan inte
            lagstiftas fram, utan det kan vi behålla endast om det är ekonomiskt
            hållbart att bedriva jordbruk, skogsbruk och att hålla djur.
          </note>
          <note>
            Svenska bönder konkurrerar på samma europeiska marknad som till
            exempel sina grannar i Danmark. Sverigedemokraterna anser att
            det är rimligt att skattenivån för olika insatsvaror är densamma.
            Skatten på diesel för lant- och skogsbruket behöver därför sänkas
            till samma nivå som i Danmark.
          </note>
          <note>
            Den 1 juli 2017 infördes en skatt på elektronikprodukter under
            namnet kemikalieskatt. Skatten baseras på vikt och tar liten eller
            ingen hänsyn till de faktiska omständigheter som skulle kunna
            leda fram till en exponering av kemikalier. Sverige är alldeles
            för litet för att på egen hand påverka de globala elektronikjättarnas
            användning av olika kemikalier för till exempel brandsäkerhet,
            som det ofta handlar om. Skatten ger inte heller något incitament
            att använda andra alternativ.
          </note>
          <note>
            Den faktiska målbilden, att minska exponeringen av vissa kemikalier,
            blir i bästa fall marginell. I stället innebär kemikalieskatten
            en ökad administrativ börda för både myndigheter och näringsliv,
            försämrad konkurrenskraft för svenska handels- och industriföretag
            samt starka incitament att lägga om bolagsstrukturer för ökad
            internethandel så att man helt lagligt kringgår skatten.
          </note>
          <note>
            När kemikalieskatten infördes var Sverigedemokraterna ensamt
            parti om att avstyrka införandet. Vi påtalade då i en motion till
            riksdagen att lagstiftningen innebär att Sverige går miste om
            arbetstillfällen, arbetsgivaravgifter, inkomstskatt, moms och
            bolagsskatt. Det innebär enligt allt sunt förnuft att Sverige
            blir fattigare. Regeringen trodde sig kunna få in ungefär 2 miljarder
            kronor per år på denna skatt, men det måste ses som en mycket
            kortsiktig vinst med tanke på de mycket starka incitamenten att
            kringgå skatten genom att flytta ut verksamheten från Sverige.
          </note>
          <note>
            Det är precis det som har inträffat. Införandet av skatten har
            enligt en rapport från Handelns Utredningsinstitut lett till högre
            priser i Sverige än i andra länder. Utredningsinstitutet pekar
            på att skattens effekter på utlandshandeln ser ut att ha underskattats
            av regeringen. Skatten har dragit in 1 miljard mindre, enligt
            Handelns Utredningsinstituts rapport, samtidigt som den leder
            till lägre marginaler för svenska företag och förlorade arbetstillfällen
            i branschen.
          </note>
          <note>
            Sverigedemokraterna menar att skatten aldrig borde ha införts
            och att regeringen bör göra ett omtag i frågan innan vi skadar
            svenskt näringsliv på ett sådant sätt att det blir svårt att återställa.
            Regeringen bör i stället återkomma med en ny strategi för hur
            man ska arbeta mot potentiellt skadliga kemikalier. Denna punktskatt
            är fel väg att gå.
          </note>
          <note>
            (Applåder)
          </note>
          <note type="speaker">
            Anf. 28 HELENA VILHELMSSON (C):
          </note>
          <note>
            Fru talman! Ibland när jag tänker på den stora äran jag har fått
            att verka som riksdagsledamot och dessutom i skatteutskottet tänker
            jag ibland: Vad bra! Varför då? Mina vänner är nog aningen förvånande,
            för egentligen tycker jag att siffror är lite tråkigt och bara
            ska fungera. De frågor som har tagit mig hit till riksdagen är
            de traditionella centerfrågorna miljö, företagande och levande
            landsbygd.
          </note>
          <note>
            Varför är jag då ändå glad för detta? Jo, därför att skatter
            är någonting som berör alla. De berör alla människor, alla kommuner
            och alla företag. Skatt är någonstans statens ultimata sätt att
            styra i människors liv. Det gäller inte minst punktskatter, som
            det betänkande vi nu ska diskutera behandlar.
          </note>
          <note>
            Det är bra att man kan styra konsumtion och produktion. Det är
            vitsen med punktskatter. Men man måste också styra mot något som
            är bra eller bättre. Annars är det inte någon idé. En punktskatt
            måste vara rättvis, och det måste finnas alternativ.
          </note>
          <note>
            Fru talman! Det är därför oerhört glädjande och ärofyllt att
            verka i just skatteutskottet. Jag kommer att tala lite om de principer
            som jag tycker är viktiga för punktskatter. Jag vill först säga
            att jag naturligtvis stöder Centerpartiets alla reservationer
            i betänkandet, men för tids vinnande yrkar jag bifall endast till
            reservation nr 10.
          </note>
          <note>
            Jag och många med mig tycker att energiskatter är den riktigt
            stora och knepiga frågan. Syftet är att styra mot miljövänlig
            konsumtion och produktion av energi. Det innebär sänkt skatt på
            biobaserad energiproduktion och energikonsumtion och höjd skatt
            på energi som använder sig av fossila bränslen.
          </note>
          <note>
            Här måste man verkligen tänka till. Bär företagen och människorna
            en höjd skatt? Får det effekter på tillväxten av företag, som
            många med mig tidigare har lyft fram här i dag? Det måste vi vara
            mycket nogsamma med när vi höjer, inför eller i bästa fall också
            sänker en skatt.
          </note>
          <note>
            Produktion av solel är det bästa exemplet när det gäller energiskatter.
            Förslaget är – eller det kanske rent av redan är så – att små
            producenter av solel ska bli helt skattebefriade om det godkänns
            enligt EU:s statsstödsregler. Det är en optimal situation.
          </note>
          <note>
            En annan positiv effekt vore om vi kunde få till en mer flexibel
            beskattning. Eftersom den biobaserade energiproduktionen i Sverige
            är synnerligen väderberoende vore det bra om vi kunde få till
            en flexibel beskattning som gör att konsumenten kan välja när
            den vill konsumera sin energi. När det är låg efterfrågan är det
            en billigare skatt, när det är hög efterfrågan är det en dyrare
            skatt. Det är helt enkelt en konsumentstyrd skatt.
          </note>
          <note>
            Fru talman! En annan riktig knäckfråga, som många med mig har
            kommenterat, är skatt på drivmedel. Det är den också sett ur rättvisesynpunkt.
            Här har vi garanterat en stor hela-landet-effekt. Är det någonstans
            punktskatter kan slå fel är det här. Vi måste naturligtvis hantera
            utsläppet från våra transporter. Men vi kan inte bara helt enkelt
            höja bränslepriserna rakt av, för det slår mot landsbygden. Om
            vi ska göra det måste vi också vidta kompenserande åtgärder, och
            det är en stor pedagogisk fråga.
          </note>
          <note>
            Se dessutom till att det finns alternativa bränslen att tillgå
            i hela landet, vilket det inte gör i dag! Eller jobba på andra
            sätt, med avdrag! Centerpartiet har föreslagit ett landsbygdsavdrag
            och att man ska jobba med fordonsskatt och reseavdrag som är miljöstyrande.
          </note>
          <note>
            Ett av de viktigaste styrinstrumenten och en viktig signal är
            att Sverige får behålla vår nedsättning av skatten på biodrivmedel
            – en synnerligen viktig fråga att fortsätta att förhandla om inom
            Europeiska unionen.
          </note>
          <note>
            På samma tema finns det en skatt som skulle vara enormt orättvis
            och slå fel: den diskuterade men ännu icke införda vägslitageskatten,
            som den förra regeringen lade otroligt mycket resurser på. Man
            kan inte beskatta avstånd i ett land som Sverige. Man kan inte
            bestraffa människor som bor och verkar på landet eller företag
            som verkar på landet. Det finns inga järnvägsspår att byta ut
            vägtransporterna till, och det finns som sagt inte tillgång till
            miljövänligt bränsle i hela landet.
          </note>
          <note>
            Jag är glad att vi tidigare här har röstat igenom en annorlunda
            lagstiftning när det gäller Eurovinjett, där man kan få in miljöstyrande
            avgifter och slippa ännu ett skattesystem, nämligen vägslitageskatten.
          </note>
          <note>
            Kemikalieskatten har nämnts, och om jag har förstått det rätt
            är den under utredning eller ska utredas. Det tror jag är viktigt.
            Om det har gått fel måste vi kunna backa och göra om. Centerpartiet
            har ställt sig positivt till en skatt på kemikalier i textilier.
            Jag tror att det är en bra signal för att jobba med näringen och
            få den att använda våra svenska textilier, till exempel ullfibern.
          </note>
          <note>
            Jag ska säga några ord om alkoholskatt, även om Centerpartiet
            inte har väckt några motioner om den i år. Alkoholskatten är ett
            mycket tydligt exempel på att punktskatter, det vill säga skatt
            som styrmedel, kanske inte riktigt fungerar. Om vi höjer alkoholskatten
            minskar inköpen, men vi vet alla att alkoholkonsumtionen därmed
            inte minskar.
          </note>
          <note>
            Införsel av alkohol, laglig och olaglig, från utlandet får enorma
            konsekvenser för tullen, utöver den effekt på människors hälsa
            det får när vi ökar vår alkoholkonsumtion i Sverige. Där är vi
            illa ute. Om man ser till volymen beslagtagen alkohol vid våra
            gränser, till exempel i Helsingborg, ger det vid handen att vi
            i Sverige inte sysslar med annat än 50-årsfester och giftermål
            – hela tiden och alltid. Det är sådana volymer vi talar om. Det
            leder till ett system med spritbilar i våra städer, där ungdomar
            kan köpa insmugglad alkohol.
          </note>
          <note>
            CAN, Centralförbundet för alkohol- och narkotikaupplysning, genomför
            så kallade monitorundersökningar där man försöker registrera konsumtionen
            av alkohol, både den som är inköpt i Sverige och den som är insmugglad
            eller inhandlad. Men räcker det? Här tror jag att vi måste ta
            gemensamma tag och diskutera förändringar i hur vi hanterar alkoholkonsumtion
            och alkoholskatt.
          </note>
          <note type="speaker">
            Anf. 29 TONY HADDOU (V):
          </note>
          <note>
            Fru talman! Jag vill inleda med att yrka bifall till Vänsterpartiets
            reservation 15 i betänkandet, under punkten Trängselskatt.
          </note>
          <note>
            Fru talman! Politik för klimaträttvisa handlar om att verka för
            goda och rättvisa levnadsförhållanden lokalt och att samtidigt
            ta ansvar för klimatkonsekvenser som drabbar andra regioner och
            länder. Individuella beslut kan i viss mån påverka i vilken grad
            man lever miljövänligt eller inte, men för en enskild individ
            kan det vara svårt att påverka sin miljö i någon större utsträckning.
          </note>
          <note>
            Miljö- och klimatkriserna är grundläggande samhällskriser som
            vi bara kan lösa tillsammans och där människors engagemang för
            att skapa hållbara lösningar ska tas till vara. Därför krävs politiska
            lösningar på klimatproblemen. Ett exempel som har varit styrande
            är flygskatten. Men moderaten före mig här tog upp att den är
            en provokation mot livsstilen. Vems livsstil pratar man om då?
            Det är väl självklart att den som smutsar ned mest ska betala
            mest, så vi kanske ska kalla flygskatten för Carl Bildt-skatten.
          </note>
          <note>
            När vi i dag debatterar punktskatter hör det naturligtvis ihop
            med klimaträttvisan. Den intensiva privatbilismen i våra större
            städer är ett betydligt större hot mot miljön än biltrafiken på
            landsbygden. Större städers miljö- och klimatpåverkan från transporter
            kan till exempel åtgärdas med hjälp av trängselavgifter och stora
            satsningar på en förbättrad kollektivtrafik.
          </note>
          <note>
            Fru talman! Vänsterpartiet välkomnade införandet av trängselskatt
            i Göteborg 2013 och ser behov av ytterligare åtgärder för att
            stärka trängselavgifter som styrmedel. En kommun kan i dag inte
            själv bestämma om att införa trängselavgifter. Vi anser att kommuner,
            landsting och regioner själva bör få avgöra om de vill införa
            trängselavgifter samt hur intäkterna ska användas. De av riksdagen
            och staten redan genomförda besluten och ingångna avtalen gällande
            redan införda trängselskatter i Stockholm och Göteborg ska ej
            beröras av ny lagstiftning.
          </note>
          <note>
            Regeringen bör ges i uppdrag att återkomma med förslag på ny
            lagstiftning som ger kommuner, landsting och regioner möjlighet
            att själva besluta om införande av trängselavgifter och deras
            utformning. Detta bör riksdagen ställa sig bakom och ge regeringen
            till känna.
          </note>
          <note type="speaker">
            Anf. 30 HAMPUS HAGMAN (KD):
          </note>
          <note>
            Fru talman! Som flera har varit inne på under debatten är skatter
            ett effektivt sätt att styra människor att göra olika val. Det
            är effektivt att beskatta det som vi inte vill ha i samhället,
            och lika viktigt är det att sänka skatterna på det som vi vill
            ha mer av.
          </note>
          <note>
            De skatter som vi har måste kunna motiveras väl, och utformningen
            och effekterna av dem måste analyseras noggrant. Vi måste alltid
            fråga oss om en skatt verkligen är det enda och bästa sättet att
            uppnå ett mål och om de positiva effekterna överväger de negativa.
          </note>
          <note>
            Fru talman! Transportsektorn står för en tredjedel av Sveriges
            totala utsläpp, och det allra mesta av detta är utsläpp från vägtrafiken.
            Utsläppen måste minska kraftigt, och glädjande nog händer det
            väldigt mycket i Sverige, men också runt om i världen, för att
            detta ska ske. Elektrifiering och andra alternativa bränslen är
            förmodligen det allra viktigaste för att uppnå målen, och skattesystemet
            måste styra så att dessa alternativ premieras.
          </note>
          <note>
            I min hemstad Göteborg finns i dag eldrivna bussar, och förhoppningsvis
            kommer en ny eldriven färja att trafikera Göta älv inom kort.
            Det är bra, men det behövs mer. Vi vill därför göra en översyn
            av om och hur skatten på kollektivtrafik som är elektrifierad
            ska kunna sänkas. Det måste bli enklare och billigare att välja
            klimatsmarta alternativ.
          </note>
          <note>
            Fru talman! Sjöfarten är en viktig del i klimatomställningen,
            som Boriana var inne på tidigare. Jag håller med helt och hållet:
            Sjöfarten är helt nödvändig för att vi ska lyckas ställa om för
            klimatets skull. Men precis som alla andra transportslag kan också
            sjöfarten bli bättre, och även här krävs skatteincitament.
          </note>
          <note>
            Alliansregeringen genomförde en nedsättning av energiskatten
            på landström för större skepp inom den yrkesmässiga sjöfarten.
            Det har gjort det relativt sett billigare att använda landström
            när fartyget ligger vid kaj än att använda sig av generatorer
            som drivs med diesel eller eldningsolja. Denna nedsättning av
            energiskatten har varit framgångsrik och har lett till att både
            utsläppen från fartygen och bullernivån har minskat. Många svenska
            hamnar har investerat i nya anläggningar under de senaste åren.
          </note>
          <note>
            Den nedsättning som finns i dag omfattar dock enbart större fartyg.
            Detta hämmar omställningen från fossila drivmedel till förnybar
            el inom sjötrafiken. Därför behöver det ses över om nedsättningen
            av energiskatt på el också kan gälla mindre fartyg. Med tanke
            på den senaste tidens utveckling av batteridrivna fartyg och elhybrider
            bör det även undersökas om dessa kan inkluderas i skattenedsättningen.
          </note>
          <note>
            Fru talman! Jag och Kristdemokraterna står givetvis bakom alla
            våra reservationer i betänkandet, men för tids vinnande yrkar
            jag bifall bara till reservation 11.
          </note>
          <note>
            (Applåder)
          </note>
          <note type="speaker">
            Anf. 31 JOAR FORSSELL (L):
          </note>
          <note>
            Fru talman! Jag vill tacka för en bra debatt, även om jag tycker
            att det har varit lite för glatt. Vi har varit lite för glada
            och lite för taggade på att använda oss av punktskatter för att
            styra människors liv.
          </note>
          <note>
            Det är klart att det finns saker som man bör ha punktskatt på,
            fru talman. Det finns sådant som jag gör i mitt liv som påverkar
            andra personer negativt, och andra människors frihet kan begränsas
            när jag använder min. Exempel på det är utsläpp och när man använder
            smutsiga bränslen som förstör miljön och klimatet.
          </note>
          <note>
            Men sedan finns det saker som folk faktiskt borde få göra med
            sina surt förvärvade egna slantar. Jag kan, fru talman, bli lite
            trött på mantrat att vi ska styra människors liv. Det är inte
            bra med socialism och planekonomi bara för att man har goda intentioner.
            Det är i grund och botten nästan alltid fel att styra vad andra
            gör, så länge det inte handlar om att man skyddar nästa led, så
            att säga, som i exemplet med klimatbeskattning.
          </note>
          <note>
            Jag var en av dem, fru talman, som var skeptiska när Anders Borg,
            vår finansminister, sa att folk ska jobba och inte supa. Vill
            man supa för pengar som man har jobbat ihop borde man självklart
            få göra det, tycker jag, så länge som man också bär kostnaderna
            som välfärden sedan får.
          </note>
          <note>
            Det finns ett område där vi i alla fall på papperet och i debatten
            verkar vara överens mellan alla partier om att ha en tuff punktbeskattning,
            och det är i miljö- och klimatfrågan. Jag noterar dock att när
            det väl kommer till kritan, fru talman, är det lite mindre offensivt
            från flera partier i den här kammaren. Man pratar med stora ord
            om att vi ska rädda klimatet, rädda miljön och använda oss av
            punktbeskattning. Men när det väl kommer till kritan och bränner
            till, när vi väl vill genomföra någonting, är inte alla partier
            lika pigga på detsamma.
          </note>
          <note>
            Detta, fru talman, är fallet med flygbeskattningen. Jag och Liberalerna
            är överens med flera andra partier om att flygbeskattning på svensk
            nivå ganska mycket är förgäves. Det är hyfsat enkelt att ta tåget
            över till Köpenhamn och flyga därifrån. Sverige är kanske en lite
            för liten aktör för att kunna göra detta ordentligt. Flygen rör
            sig också över gränser, vilket gör det lite komplicerat: Vad är
            rätt och vad är fel när man ska ta ut skatten?
          </note>
          <note>
            Vi i Liberalerna tycker dock att vi ska ha en europeisk flygskatt,
            en flygskatt på EU-nivå, för att komma till rätta med problemet
            att flyg rör sig över gränser och att man annars kan fly undan
            sitt ansvar att stå för de kostnader som det innebär för andra
            att välja att ta flyget.
          </note>
          <note>
            Fru talman! Jag noterar därför att Liberalerna är det enda parti
            i denna riksdag som vill att det ska bli enklare för EU att införa
            en flygskatt. I dag kommer det inte att gå. Om vi har det sätt
            som vi i dag har att få igenom förslag på skatteområdet i EU kommer
            det inte att gå. De partier som säger att de vill ha en flygskatt
            på europeisk nivå, till exempel Vänsterpartiet, men som inte är
            beredda att ändra hur EU fa ttar beslut om skatter på miljö ‑
            och klimatområdet för faktiskt väljarna bakom ljuset. Det kommer
            nämligen inte att gå.
          </note>
          <note>
            Jag noterar också, fru talman, att flera partier talar sig varma
            för punktskatter på sådant som är dåligt för klimatet men i andra
            led väljer att subventionera och skapa avdrag för just sådant.
            Liberalerna vill inte att vi ska subventionera smutsiga bränslen.
            Man kan kalla det avdrag eller bidrag beroende på om man är höger
            eller vänster; man kan kalla det subventioner eller skattelättnader,
            men i grund och botten ska riksdagen inte ge incitament till människor
            att använda smutsiga bränslen. Detta är vi som parti emot.
          </note>
          <note>
            Med de orden – ord om att man faktiskt borde få göra lite mer
            som man själv vill med sina egna pengar, oavsett om det är någonting
            som vi politiker av något skäl tycker är dåligt, och ord om att
            vi faktiskt har ett ansvar att se till att de saker man gör som
            skadar andra ska stävjas genom punktbeskattning, till exempel
            flygbeskattning på europeisk nivå eller borttagande av avdrag
            för sådant som är dåligt för klimatet – vill jag yrka bifall till
            två reservationer, reservation 18 och reservation 8. Jag står
            bakom alla Liberalernas reservationer , men av tidsskäl yrkar
            jag bifall bara till dessa två.
          </note>
          <note type="speaker">
            Anf. 32 HILLEVI LARSSON (S):
          </note>
          <note>
            Fru talman! Jag vill börja mitt inlägg i denna debatt om punktskatter
            med att säga att det finns en rätt viktig bakgrund till det vi
            debatterar i dag. Det har nämligen hänt en del. Det första som
            hände var att vi hade en övergångsregering som lade fram en övergångsbudget
            – helt unikt i Sveriges historia. Vi följde helt enkelt den linje
            vi tidigare haft. Vi fick inte komma med några nya förslag, helt
            enkelt.
          </note>
          <note>
            Sedan hände ytterligare en dramatisk sak, och det var att Moderaternas
            och Kristdemokraternas budgetreservation till övergångsbudgeten
            vann gehör och gick igenom. Denna budget innebar lagar men också
            tillkännagivanden, alltså uppdrag till regeringen att utföra vad
            som hade beslutats i denna budgetreservation.
          </note>
          <note>
            Ytterligare en sak som hänt och som är viktig i denna debatt
            är att vi nu har en så kallad januariöverenskommelse, där Socialdemokraterna
            tillsammans med Miljöpartiet, Liberalerna och Centern har kommit
            överens om politiken framöver på ett stort antal punkter. Det
            gäller budgetsamarbetet men också allmänt. Detta påverkar naturligtvis
            det vi talar om i dag, för det vi behandlar i dag är motioner
            från riksdagens ledamöter på punktskatteområdet, och det påverkas
            av allt detta, både M-KD-budgeten och överenskommelsen.
          </note>
          <note>
            Jag tänkte sedan ta lite bakgrund till varför punktskatter behövs.
            Vi har en klimatutmaning, och där är punktskatter för att främja
            miljövänligt beteende viktiga. Vi vill främja det miljövänliga
            och å andra sidan göra det mindre fördelaktigt att inte vara miljövänlig.
            Det är en sammanfattning när det gäller punktskatter för miljön.
          </note>
          <note>
            Redan hösten 2009 antogs ett klimatpaket här i riksdagen som
            handlade om energiskatter, om att styra mot ett mer klimatvänligt
            beteende och om att minska klimatutsläppen. Men det handlade också
            om att vi måste anpassa oss efter EU-reglerna. Självklart ska
            vi också påverka EU i den riktning vi vill, men vi måste följa
            de EU-regler som finns. Det handlade också om att se till så att
            konkurrenskraften för svenska företag bibehålls, självklart med
            starka miljökrav. Detta har sedan lång tid tillbaka funnits med
            i det hela.
          </note>
          <note>
            Det vi nu kan konstatera är att vi behöver göra mer. Sverige
            har en ganska liten befolkning, men vårt klimatavtryck motsvarar
            fyra jordklot. Om alla i hela världen skulle leva så som vi svenskar
            gör skulle vi behöva fyra jordklot. Det innebär att även vi här
            i Sverige måste ta vårt ansvar. Visst är vi ett miljövänligt land,
            och vi gör väldigt mycket politiskt för miljön och klimatet. Men
            tittar man på konsumtionen ser man samtidigt det här klimatavtrycket.
            Det betyder att vi självklart ska försöka påverka hela världen
            att vara miljövänlig, och inte minst EU, men vi måste också ta
            vårt ansvar i Sverige. Det gäller både för att minska vårt klimatavtryck
            så att det inte längre motsvarar fyra jordklot och att föregå
            med gott exempel. Det är ju inte rimligt att vi uppmanar andra
            att vara mer klimatvänliga om vi inte själva drar vårt strå till
            stacken. Det är naturligt, tycker jag, att vi gör både och.
          </note>
          <note>
            Jag tänkte inte gå in på allting här, men jag tänkte göra några
            nedslag.
          </note>
          <note>
            Ett nedslag gäller elbussar. Det är självklart bra när man övergår
            till el så att man inte längre är beroende av fossila bränslen,
            för det är ju de som förstör klimatet. Vi har i dag ett incitament
            för att man ska införskaffa elbussar. Å ena sidan är elbussar
            en dyr investering jämfört med övriga bussar, å andra sidan är
            elbussen billig att använda när man väl har den på plats. Därför
            har vi valt att ha ett riktat investeringsstöd för att uppmuntra
            till inköp av elbussar, men vi har däremot inte sänkt elskatten
            vid användning. Man kan inte alltid göra allting, och på det här
            sättet har vi gjort det som vi tror gör störst nytta.
          </note>
          <note>
            Ett annat nedslag jag tänkte göra handlar om bönderna. Vi har
            i januariöverenskommelsen kommit med en ingång att vi ska stödja
            svenskt jordbruk. Samtidigt är det orimligt om man fortsätter
            med väldigt mycket fossilbränslen inom jordbruket. Vi måste alla
            ta vårt ansvar för att minska detta. Dessutom är bönderna verkligen
            en grupp som har drabbats av klimatförändringen. Vi såg hur det
            var i somras. Det var en riktig kris med torkan som rådde då.
            Hade den fortsatt skulle det ha kunnat bli en riktig katastrof
            för jordbruket, och det var illa nog som det var. Vi ska definitivt
            stödja bönderna, inte minst i en sådan här krissituation, men
            sedan är frågan hur man stöder. Vi vill helst stödja på ett sätt
            som inte skadar klimatet – alltså inte uppmuntra till att använda
            mer fossilbränsle utan tvärtom gynna det miljövänliga. Självklart
            kan vi sedan tänka oss andra stöd också till lantbruket.
          </note>
          <note>
            När det gäller fordonen vill vi ha en fossilfri fordonsflotta.
            Det kommer att ta tid – det förstår man. Men man måste göra detta
            stegvis om man ska nå målet. Det handlar egentligen om att vi
            ska konkurrera ut fossilbränslena genom att gynna de miljövänliga
            alternativen, alltså de förnybara bränslena, biodrivmedlen. Det
            gör man enkelt genom att ha en skatt på det fossila och sedan
            ett ekonomiskt gynnande av det andra.
          </note>
          <note>
            Det här handlar inte alls bara om att straffbeskatta, utan det
            handlar egentligen om en form av skatteväxling där man ekonomiskt
            gynnar det som är miljövänligt. Det här kommer i framtiden att
            innebära att ju mindre fossilt som används, desto billigare blir
            det för användarna. Målet är alltså inte att man för all framtid
            ska betala mycket utan att det ska bli en stegvis övergång till
            de miljövänliga alternativen.
          </note>
          <note>
            Klimatfrågan är en av de absolut viktigaste utmaningar som vi
            har. När det gäller vägtrafiken omfattas hälften av trafiken inte
            av EU:s utsläppsrätter. Här har vi fordonsbeskattning och premier
            för miljöanpassade fordon och dessutom bränsleskatterna som komplement.
            En bra ingång är det som kallas bonus–malus. Jag kunde först inte
            begripa vad det betydde, men när man väl förstår det är det väldigt
            enkelt. Bonus är det bra och malus är det dåliga. Man underlättar
            för det bra och försvårar för det dåliga. Det är en ganska enkel
            princip egentligen.
          </note>
          <note>
            Jag tänkte avsluta med att säga att det naturligtvis har kommit
            bra förslag från riksdagsledamöterna. Det pågår också mycket arbete
            på Reger ­ ingskansliet i de här frågorna. Ett exempel gäller
            att man skulle se över att restprodukterna vid återvinning av
            avfall inte ska beskattas en gång til l. I en motion finns förslaget
            att man skulle kunna slippa skatt i det läget eftersom man har
            gjort något positivt och återvunnit. Naturvårdsverket tittar på
            frågor kring detta, alltså som det som man kallar för deponiskatten
            som rör återvinning av avfall. Regeringen följer det här arbetet.
          </note>
          <note>
            Det finns alltså bra saker här som regeringen tittar på . M en
            det är viktigt att man låter utredningar ha sin gång, för då får
            man ett mycket bättre kunskapsunderlag när man sedan går vidare
            i frågor.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 31 .)
          </note>
          <note>
            § 17 Mervärdesskatt
          </note>
          <note>
            Skatteutskottets betänkande 2018/19:SkU13
          </note>
          <note>
            Mervärdesskatt
          </note>
          <note>
            föredrogs.
          </note>
          <note type="speaker">
            Anf. 33 KJELL JANSSON (M):
          </note>
          <note>
            Fru talman! Skatter, inklusive moms, ska vara rimligt höga. Som
            moderat ser jag ett tydligt problem med dagens höga skatter på
            arbete, entreprenörskap och investeringar. Dagens höga skatter
            hämmar företagande och entreprenörskap samt Sveriges konkurrenskraft.
            Som ni vet är vi världens mest exportberoende land. 53 proc ent
            av bnp är exportintäkter. I slutändan är det vårt välstånd och
            vår gemensamma välfärd som hämmas när vi straffbeskattar arbete,
            utbildning och människor som driver företag.
          </note>
          <note>
            Med Moderaternas och KD:s budget har vi nu återigen tagit viktiga
            steg för att sänka skatten på arbete. Det är fortsatt ett problem
            i Sverige att det lönar sig för dåligt att arbeta. Vår utgångspunkt,
            som moderater, är att skatterna i Sverige är för höga. Skattetrycket
            måste bli lägre, framför allt på arbete.
          </note>
          <note>
            Det går givetvis att säga mycket om hur olika momssatser ska
            utformas, huruvida det finns ett värde av en mer enhetlig moms
            eller om vissa momssatser bör justeras i något hänseende. Vad
            som dock är uteslutet för oss moderater är kraftiga skattehöjningar,
            oavsett om det handlar om skatt på arbete eller om mervärdesskatter.
            Här går en tydlig skiljelinje i svensk politik.
          </note>
          <note>
            Fru talman! Kulturmomsen har diskuterats flitigt under senare
            år, i synnerhet efter kraftiga skattehöjningar på en uppskattad
            kulturform som den rödgröna regeringen drev igenom under den förra
            mandatperioden. Den omfattande höjningen av biografmomsen under
            den förra mandatperioden var olycklig. Momsen höjdes från 6 procent
            till 25 procent. Skattehöjning ­ en slog framför allt hårt mot
            de mindre biograferna på landsorten. Samtidigt var regeringen
            snabb med att införa fri entré på 18 statliga museer, varav 13
            återfinns i Stockholms innerstad. Det här är en kulturpolitisk
            snedfördelning där regeringen aktivt gynnar statlig kultur som
            främst återfinns i huvudstaden.
          </note>
          <note>
            Regeringen har infört omfattande pålagor för viktiga delar av
            landsortskulturen genom höjd biografmoms, men samtidigt använder
            man skattebetalarnas pengar för att gynna den kultur som primärt
            återfinns i huvudstaden. Det är svårt att förstå den politiska
            inriktningen.
          </note>
          <note>
            Vi moderater är garanten för ett lägre skattetryck. Med regeringens
            bokslut på 60 miljarder i höjda skatter under förra mandatperioden
            är det svårt att hoppas på att regeringen nu har en annan inriktning
            eller ambition än att höja skatterna ytterligare under innevarande
            mandatperiod. Vanligt folk får mindre pengar i plånboken att leva
            på, och drivmedelsskatterna skjuter i höjden och utarmar vår landsbygd
            när det rödgröna skattehöjartåget rullar vidare i gammal ordning.
          </note>
          <note>
            Fru talman! Jag stöder samtliga reservationer från Moderaterna
            men yrkar bifall bara till reservation 1 i betänkandet.
          </note>
          <note>
            (Applåder)
          </note>
          <note type="speaker">
            Anf. 34 ERIC WESTROTH (SD):
          </note>
          <note>
            Fru talman! Jag vill börja med att yrka bifall till Sverigedemokraternas
            reservation 2 i utskottets betänkande 13.
          </note>
          <note>
            I dag är medvetenheten stor om att besöks- och turistnäringen
            är en viktig och växande del av vårt näringsliv. Framför allt
            på landsbygden har Sverige en stor och för vår del av världen
            tämligen unik turistattraktion i form av stora områden med orörd
            natur. Att skapa arbetstillfällen och ett lokalt näringsliv runt
            detta har historiskt varit eftersatt, kanske delvis på grund av
            att själva entrén till vår största turistattraktion, allemansrätten,
            är gratis.
          </note>
          <note>
            De senaste decenniernas trend med aktivitets- och upplevelsesemester
            har dock skapat en näring runt natur och landsbygd dit semesterfirare
            från när och fjärran söker sig. Intresset för Sverige är stort.
            World Economic Forum placerar Sveriges attraktionskraft på plats
            20 av 136 jämförda länder. Dock har Sveriges plats på rankningslistan
            dalat från plats 5 år 2011. År 2017 omsatte turismen i Sverige
            317 miljarder, och 42 procent av dessa kom från utländska turister.
          </note>
          <note>
            Branschen har fortfarande stor potential. Målsättningen för en
            av Sveriges största turistorganisationer är att vi år 2020 ska
            ha en omsättning på 500 miljarder. För att nå detta behövs investeringar
            i infrastruktur, utbildningar, förenklade regelverk och stärkt
            attraktionskraft utomlands.
          </note>
          <note>
            Det finns i dag en utmaning med differentierade momssatser inom
            olika turistnäringar. Det kan leda till onaturliga konkurrensfördelar
            och missgynna småskalig turism som främst återfinns på landsbygden.
            Effekterna blir att de mest arbetsintensiva delarna av turismen
            kan missgynnas och att regelverket av många upplevs som krångligt
            och byråkratiskt. Det är hög tid för en rättvis beskattning av
            turistaktiviteter.
          </note>
          <note>
            Vi vill se en utredning av förutsättningarna för att harmonisera
            momssatserna för olika turistattraktioner. Likvärdiga verksamheter
            ska beskattas mer enhetligt och tydligt så att beskattningen blir
            mer konkurrensneutral. Aktörerna ska inte behöva navigera i gråzoner
            på grund av att regelverket inte är tillräckligt tydligt.
          </note>
          <note>
            Fru talman! Sverige har en enastående och attraktiv natur. Likaså
            har Sverige en för sin storlek framstående position i världen
            när det gäller utveckling av datorspel. Det finns fortfarande
            stor potential för den svenska och nordiska datorspelsbranschen
            att ta plats och utvecklas. Datorspel har inte bara ett underhållningsvärde.
            Det är även ett redskap för att förmedla kunskap. Vi har ambitionen
            att spelutveckling och infrastruktur långsiktigt ska finnas kvar
            och utvecklas i Sverige.
          </note>
          <note>
            Dock har det i och med skillnader i momssatser på köp av spel
            i olika länder skapats en så kallad grå spelnyckelmarknad. Det
            betyder att man köper digitala nycklar för att kunna spela hela
            spelet från andra länder, enbart för att komma bort från de nationella
            momssatserna.
          </note>
          <note>
            Sverigedemokraterna anser att det är viktigt att se över vilka
            åtgärder som behöver vidtas för att spelkonsumenter ska köpa spelen
            av officiella aktörer för försäljning av spel i Sverige. Det skulle
            kunna handla om att införa regler som gör det möjligt att tillämpa
            kulturmoms på spel.
          </note>
          <note>
            Fru talman! Vidare behöver vi en allmän översyn av momsfuskandet
            i Sverige. Det är fortfarande på det sättet att all moms inte
            inbetalas i enlighet med lagstiftningen. Det gör att det så kallade
            skattefelet fortfarande existerar. Vi behöver analysera hur skatteförfarandet
            avseende mervärdesskatterna kan förbättras juridiskt, tekniskt
            och ekonomiskt, så att vi minimerar skattefelet.
          </note>
          <note type="speaker">
            Anf. 35 PER ÅSLING (C):
          </note>
          <note>
            Fru talman! I en debatt om mervärdesskatt, eller moms, är det
            viktigt att vi påminner oss om att momsen är en skatt på konsumtion.
            Den betalas slutligen av den som köper eller rättare sagt konsumerar
            en vara eller tjänst. Det är viktigt att påminna om detta eftersom
            systemet bygger på att de som handskas med momsen i stegen före
            själva konsumtionen, slutköpet om man så vill, måste mötas av
            transparenta regler och skattesatser för att systemet ska fungera.
          </note>
          <note>
            Mervärdesskattereglerna är en komplex lagstiftning som kan vara
            svår att tolka och tillämpa. Många företag ser mervärdesskattereglerna
            som en administrativ börda, en komplicerad lagstiftning som är
            dyr att administrera. Det är också svårare att göra rätt om reglerna
            är komplicerade. Utgångspunkten i hela skattepolitiken måste vara
            att det ska vara enkelt att göra rätt. Även om det i det korta
            perspektivet kan tolkas som utopiskt är det en angelägen utgångspunkt
            som vi måste ha för att hela tiden sträva efter förbättringar.
          </note>
          <note>
            Fru talman! I momsfrågor ska vi förhålla oss dels till EU-ländernas
            gemensamma momsdirektiv som är under förändring, dels till den
            svenska lagstiftningen. Denna dualitet är inte unik för mervärdesskatten,
            men momsfrågor präglas av en rad olika lagstiftningar och tillämpningar
            som ibland kan upplevas som motsägelsefulla.
          </note>
          <note>
            Olika verksamheter i samhället är belagda med olika momssatser.
            Ibland kan dessa skillnader verka inte bara ologiska utan också
            hämmande på företagandet. Bland annat av den anledningen sänktes
            restaurangmomsen för ett antal år sedan. Före momsändringen var
            momsen på mat som serverades i restaurang 25 procent, men om maten
            togs med hem till bostaden var motsvarande moms 12 procent. Det
            gav upphov till den konstiga situationen som innebar att om man
            åt lunch eller middag inne i restaurangen var det dyrare än om
            man tog med sig maten.
          </note>
          <note>
            Tyvärr är det inte det enda exemplet. Det finns flera. Dansbandsmomsen
            är ett exempel som det fortfarande finns anledning att lyfta upp.
            Den är ologisk. Momsnivån för en musikkonsert där publiken sitter
            och lyssnar är 6 procent. Det gäller även om dans utförs på scenen.
            Men om publiken eller åhörarna börjar dansa höjs momsen till 25
            procent.
          </note>
          <note>
            Fru talman! Ytterligare en fråga håller på att segla upp efter
            en dom i Högsta förvaltningsdomstolen och förändrade tolkningar
            från Skatteverket. Det är en ny moms på inhyrning av vårdpersonal
            från bemanningsföretag och vårdtjänster. Den införs från halvårsskiftet
            och åsidosätter rådan ­ de principer om momsfria vårdtjänster.
            Momsen slår olika. Offentligt driven vård får momskompensation
            från staten. Privat driven vård får det inte.
          </note>
          <note>
            Ytterligare ett bra exempel som kan lyftas fram på hur privat
            och offentlig verksamhet hanteras skattemässigt olika är ambulansflyget.
            Det belägger att det är viktigt att göra en översyn av hur momsen
            tillämpas.
          </note>
          <note>
            Fru talman! Samtidigt som vi ska hantera ologiska, motsägelsefulla
            och krångliga momsregler måste systemet vara applicerbart på den
            digitala ekonomin, i slutänden den nya tidens konsumenter. När
            allehanda köp sker från läsplattor och mobiler framstår det mer
            än tydligt att mervärdesskatte ­ systemet har hamnat i otakt med
            den tekniska och ekonomiska utveck ­ lingen. Ökad användning av
            ny teknik och globala tjänster driver fram be ­ hovet av förenkling
            för både konsumenter och näringsidkare. Vi måste föl ­ ja med
            i det digitala samhället. Lagstiftningen och tillämpningen måste
            följa med verkligheten.
          </note>
          <note>
            Fru talman! Avslutningsvis vill jag yrka bifall till Centerpartiets
            reservation 3.
          </note>
          <note type="speaker">
            Anf. 36 HAMPUS HAGMAN (KD):
          </note>
          <note>
            Fru talman! I tidigare debatter i dag har jag varit inne på de
            mer principiella resonemang som vi kristdemokrater har om skattepolitiken.
            Skatter ska finansiera den gemensamma välfärden och de offentliga
            utgifter vi har men också styra den ekonomiska utvecklingen i
            social och ekologisk riktning.
          </note>
          <note>
            Momsen är en viktig del i finansieringen av den gemensamma välfärden.
            Mycket pekar på att den i framtiden kommer att bli en ännu viktigare
            del. I och med den ökade automatisering som finns i samhället
            kommer skatterna på arbete att behöva bli alltmer konkurrenskraftiga,
            med andra ord lägre. Det är oavsett automatiseringen förstås något
            bra.
          </note>
          <note>
            Behovet av finansiering av den gemensamma välfärden, det vill
            säga polisen, vården och äldreomsorgen, kommer dock att bestå.
            Då blir momsen, mervärdesskatterna, viktigare som finansiering.
            Kristdemokraterna har därför förslag om generellt högre momssatser.
            Vi ser att det är något som kommer att krävas i framtiden.
          </note>
          <note>
            Fru talman! Momssystemet behöver bli enklare. Dagens system är
            krångligt och byråkratiskt. Det underlättar inte för företagare
            att förstå skattesystemet och kunna göra rätt. En bra inriktning
            vore om antalet undantag från den generella momssatsen minskar
            och att den generella momsen i stället anpassas. Detta skulle
            även underlätta de gränsdragningsproblem som i dag finns i momssystemet.
          </note>
          <note>
            Fru talman! Exempel på ett regelverk som är i stort behov av
            modernisering och förenkling är det som drabbar kulturen. Jag
            älskar att gå på konserter. Livemusik är bland det bästa som finns
            i livet. Dans är däremot inte min grej, åtminstone inte förrän
            sent på kvällen. Faktum är att det är rätt bra för arrangören.
            Precis som Per Åsling var inne på finns i dag en momssats på 6
            procent för en spelning där publiken sitter ned. Om publiken däremot
            dansar är momsen 25 procent.
          </note>
          <note>
            Detta skapar märkliga effekter och svårigheter att överskåda
            kostnader vid vissa gränsdragningsproblem. Vad händer till exempel
            på en konsert om några väljer att spontandansa när det är meningen
            att publiken ska sitta ned och lyssna? Det är för övrigt en överträdelse
            som jag flera gånger har gjort mig skyldig till.
          </note>
          <note>
            Här behövs en översyn i syfte att harmonisera ett regelverk som
            är svåröverskådligt och vars effekter är svåra att förutse.
          </note>
          <note>
            Fru talman! Jag står givetvis bakom alla de reservationer som
            Kristdemokraterna har i betänkandet. För tids vinnande yrkar jag
            bifall endast till reservation 4.
          </note>
          <note>
            (Applåder)
          </note>
          <note type="speaker">
            Anf. 37 JOAR FORSSELL (L):
          </note>
          <note>
            Fru talman! Till att börja med konstaterar jag att Hampus från
            Kristdemokraterna har helt rätt: Han dansar ogärna på konsert.
            Det har jag själv erfarit.
          </note>
          <note>
            Jag kan dock glädjas över den gången för inte så länge sedan
            när Hampus och jag var på en konsert och dansade. Då drack vi
            vatten på flaska och inte vatten ur kran. Vatten på flaska har
            som bekant lägre skatt än vatten ur kran. Men så borde det såklart
            inte vara.
          </note>
          <note>
            Det finns en hel del problem med de olika momssatser vi har på
            olika saker. Det första och kanske främsta problemet med detta
            är att vi politiker borde styra människors liv så lite som möjligt.
            De surt förvärvade slantar som jag har i min ficka och som andra
            har i sina fickor borde vi så mycket som möjligt få använda utan
            styrmedel. När politiker börja fiffla och trixa med momssatser
            blir det ofta ganska otydligt och svårförståeligt.
          </note>
          <note>
            Ett exempel som har varit och ofta är uppe i debatten, fru talman,
            handlar om just konserter. För en vanlig konsert är momsen 6 procent.
            Om det handlar om ett dansband med dansande publik blir momsen
            i stället 25 procent. Det är uppenbart orättvist och orimligt.
            Men eftersom politiker har börjat trixa, fiffla och ändra momssatser
            hit och dit är det svårt att åtgärda detta. Om vi sänker skatten
            för dansband till samma skatt som det är för konserter kommer
            i stället de personer som ägnar sig åt dansföreställningar med
            musik men utan liveband att bli upprörda. Då får vi här i kammaren
            ha en dansföreställningsdebatt i stället för en dansbandsdebatt.
          </note>
          <note>
            När man börjar trixa, fiffla och sänka momsen hit och dit kommer
            det att innebära att skevheter uppstår och det blir otydligt.
            Någon verksamhet kommer att ligga precis i gränslandet och borde
            kanske omfattas av den nedsatta momsen men gör det inte. Så blir
            det när politiker försöker detaljreglera i bransch efter bransch
            och i exempel efter exempel – så också i momspolitiken.
          </note>
          <note>
            Om man har varit på en dansbandsföreställning, dansföreställning
            med musik men utan liveband eller konsert och vill ta sig därifrån
            väljer man kanske att ta taxi. Då är momsen 6 procent, eftersom
            det är en inrikes persontransport. Om man i stället hade valt
            att åka hundsläde från platsen – samma sträcka och med samma pengar
            som redan är beskattade – hade momsen i stället varit 25 procent,
            eftersom det inte längre handlar om inrikes persontransport utan
            nöje. Detta är, fru talman och vänner, helt enkelt orimligt.
          </note>
          <note>
            Jag vill ta upp ytterligare en aspekt. Politiker trixar och fixar
            gärna i skatten. Om man kommer från ett län där det finns många
            hundslädar. Då vill man kanske sänka hundslädemomsen. Kommer man
            från ett län där det finns många dansband vill man gärna sänka
            dansbandsmomsen. Man kommer kanske från ett län där många vill
            gå på Dramaten. Då sänker man momsen på teater. Eftersom det är
            så här öppnar olika momssatser upp för orimligt mycket lobbning.
            Momssatserna i Sverige sätts helt enkelt inte alltid utifrån vad
            som är rätt och rimligt, utan utifrån vilken lobbyist som vederbörande
            politiker nyligen har råkat träffa och samtalat med.
          </note>
          <note>
            Jag är orolig för detta och tycker att det är orimligt att använda
            skattepengar till att skjuta sönder skattesystemet med hagelbössa
            på ett sätt som gör det obegripligt, oförståeligt och ofta alltför
            orättvist. Självklart måste momsen bli mer enhetlig och mindre
            politiserad. Det skulle också, som Kristdemokraterna tidigare
            anförde, öppna upp för att man kan använda dessa pengar till att
            i stället göra skattesänkningar på exempelvis inkomst. Det skulle
            göra att alla människor kan konsumera fler konserter, dansbandsföreställningar
            och dansföreställningar och mer taxi och hundslädetransport.
          </note>
          <note>
            Fru talman! Det är uppenbart att vi under det kommande arbetet
            med en skattereform behöver ta upp denna fråga igen. Det är uppenbart
            att vi politiker borde sluta skjuta sönder momssystemet och börja
            gå mot en mer enhetlig moms.
          </note>
          <note type="speaker">
            Anf. 38 SULTAN KAYHAN (S):
          </note>
          <note>
            Fru talman! Sverige är känt för mycket mer än bara Abba och Ikea.
            Det finns gott om artiklar i internationella medier om hur svenskar
            älskar att betala skatt. Det kan också verka rätt speciellt att
            Skatteverket, som är den myndighet som tar in våra skatter, rankas
            mycket högre än myndigheter som i livets olika skeden betalar
            ut pengar till oss.
          </note>
          <note>
            När man frågar svenskarna själva hänvisar många till välfärden
            och solidariteten. Det är värt att betala för en generell välfärd
            av hög kvalitet och för en omfördelning under livets olika skeden.
            Sverige är ett land med en hög välfärdsstandard som vi är stolta
            över. Gratis utbildning från grundskola till universitet, subventionerad
            förskola för alla barn, vård i toppklass vid sjukdom, trygghetssystem
            när livet tar en ny vändning, polis och försvar för att hålla
            oss trygga och vägar som vi kan ta oss fram på – allt detta är
            bara några exempel på de områden som i huvudsak finansieras genom
            skatter.
          </note>
          <note>
            Genom den skattefinansierade gemensamma sektorn skapas fler arbetstillfällen,
            vilket ökar tillväxten ytterligare, och samhället blomstrar. Vi
            kan även styra skattesystemet i syfte att omfördela resurser mellan
            fattiga och rika och mellan män och kvinnor. Genom skattesystemet
            kan vi driva på i den nödvändiga klimatomställningen. Ledorden
            ska vara ett samhälle som präglas av solidaritet, jämlikhet, jämställdhet
            och hållbarhet. Det är vad vi socialdemokrater väljer när vi får
            bestämma.
          </note>
          <note>
            I dag debatterar vi mervärdesskatt, eller moms, som det ofta
            kallas. Momsen tas ut med olika skattesatser beroende på vilken
            vara eller tjänst det är som konsumeras. Momsen utgör ca 40 procent
            av skatteintäkterna och är den viktigaste inkomstkällan efter
            inkomstskatten. Därför kan förändringar i moms inte ske utan eftertanke.
            Det är viktigt att skattereglerna är både förutsägbara och enkla
            att tillämpa.
          </note>
          <note>
            Vid förändringar i momsskattereglerna har vi att förhålla oss
            till EU:s momsdirektiv och till den svenska lagstiftningen, som
            också styrs av EU:s momsdirektiv. Flera förändringar har skett
            under åren på EU-nivå, och även de svenska reglerna har förändrats
            flera gånger, vilket har ökat komplexiteten i lagstiftningen.
            Givetvis ska vi vara redo att förenkla regelverket för att underlätta
            för företagen, samtidigt som nyttorna av förenklingar alltid ska
            vägas mot risken för skattefusk och behovet av skatteintäkter.
          </note>
          <note>
            För att förenkla momsskattereglerna gjorde regeringen i budgetpropositionen
            för 2016 bedömningen att mervärdesskattelagen skulle ses över.
            Syftet är att den ska bli mer överskådlig, enklare och bättre
            anpassad till EU:s mervärdesskattedirektiv. Regeringen har tillsatt
            en utredning som ska redovisas senast i april 2020. I syfte att
            modernisera och förenkla EU:s momsdirektiv har man också beslutat
            att det ska förenklas för att bli företagsvänligare, enklare och
            bättre skyddat mot bedrägerier.
          </note>
          <note>
            När det gäller moms på e-böcker överlämnade regeringen i februari
            i år ett förslag om att momsen på e-publikat ioner ska sänkas
            från 25 till 6 procent, det vill säga samma nivå som för tryckta
            tidningar och böcker. Det kommer att skapa bättre förutsättningar
            för kultur- och mediebranschen att anpassa sig till det digitala
            landskapet. Momssänkningen ingår i budgetsamarbetet mellan regeringspartierna,
            Liberalerna och Centern. Den följer också ett EU-direktiv som
            beslutades i november förra året.
          </note>
          <note>
            Fru talman! Vi verkar i grunden vara relativt eniga partierna
            emellan i detta betänkande. Motionerna som ligger till grund för
            dagens momsdebatt föreslår framför allt sänkt eller slopad skatt
            på olika varor och tjänster. Förslagen är inte nya utan har debatterats
            flera gånger tidigare. Vi menar även nu att gränsdragningarna
            ibland innebär svårförklarade skillnader. Men vi vill ändå inte
            i nuläget föreslå förändrade regler, framför allt inte när det
            handlar om ofinansierade skattesänkningar som det inte finns ekonomiskt
            utrymme för. Och det är inte bara skatteförluster som talar för
            att avslå motionerna i betänkandet – eventuella förändringar inom
            momsområdet behöver alltid genomföras noggrant och ska inte föregå
            det arbete som redan pågår i EU och i Sverige. Därför yrkar jag
            avslag på samtliga reservationer.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 31.)
          </note>
          <note>
            § 18 Avskaffad skattereduktion för fackföreningsavgift
          </note>
          <note>
            Skatteutskottets betänkande 2018/19:SkU15
          </note>
          <note>
            Avskaffad skattereduktion för fackföreningsavgift (prop. 2018/19:45)
          </note>
          <note>
            föredrogs.
          </note>
          <note type="speaker">
            Anf. 39 TONY HADDOU (V):
          </note>
          <note>
            Fru talman! Jag yrkar bifall till Vänsterpartiets reservation
            i skatteutskottets betänkande SkU15.
          </note>
          <note>
            Skattereduktionen för fackföreningsavgiften är en av många jämlikhetsreformer
            som Vänsterpartiet fått igenom och är stolt över. Vi är starkt
            kritiska till att regeringen nu väljer att avskaffa denna viktiga
            reform. Enligt vår mening finns det inga skäl att hasta fram just
            denna skatteförändring. I stället hade frågan kunnat hanteras
            inom ramen för kommande budgetprocesser och den skattereform som
            aviserats i och med januariavtalet.
          </note>
          <note>
            Vänsterpartiet anser att skattereduktionen är viktig av tre skäl.
          </note>
          <note>
            För det första bidrar den till att värna den svenska arbetsmarknadsmodellen,
            med starka parter som tar ansvar för lönebildning och den huvudsakliga
            regleringen av villkoren på svensk arbetsmarknad. Modellen har
            bidragit till höga reallöneökningar, få konfliktdagar och en hög
            grad av trygghet för den enskilde. En väl fungerande partsmodell
            förutsätter en hög organisationsgrad hos arbetsgivare och arbetstagare.
          </note>
          <note>
            För det andra bidrar den till att skapa en skattemässig likabehandling
            av parterna på arbetsmarknaden. Arbetsgivarna kan göra avdrag
            för medlemsavgifter till arbetsgivarföreningar. Medlemmar i fackföreningar
            har inte samma möjlighet. Det har skapat en obalans mellan parterna.
            Det anser vi vara djupt orättvist.
          </note>
          <note>
            För det tredje gynnar den i förlängningen utvecklingen i hela
            samhället. En stark fackföreningsrörelse är inte bara avgörande
            för rimliga löner och arbetsvillkor på arbetsmarknaden utan är
            också en hörnsten i arbetet för att öka jämlikheten i samhället
            generellt. Här görs dessutom ett samhällsnyttigt arbete, samtidigt
            som de fackliga organisationerna skapar legitimitet för beslut
            på arbetsmarknaden.
          </note>
          <note>
            Fru talman! Förslaget att slopa möjligheten att dra av kostnaden
            för fackföreningsavgiften är ännu ett resultat av den reaktionära
            katastrofbudget som Moderaterna och Kristdemokraterna lade fram
            och tog stöd av Sverigedemokraterna för att få igenom. När avståndet
            mellan dessa tre bakåtsträvande partier inte är längre än avståndet
            mellan dem när de sitter i denna kammare kommer sådana här usla
            och arbetarfientliga förslag.
          </note>
          <note>
            Inte ens Liberalerna har med detta i överenskommelsen med reger
            ­ ingen. Men de kompenserar det med att låta 5 av de 6,3 miljarder
            som slopad värnskatt kostar gå direkt till de rika männens fickor.
            Priset för den slopade värnskatten får kvinnor i välfärdsyrken
            betala i form av färre kollegor och fortsatt låga löner.
          </note>
          <note>
            Skattesänkningar för de rikaste går uppenbarligen bra, men välfärdens
            arbetare med tunga yrken, varav många är kvinnodominerade, ska
            inte ens få skatteavdrag för fackföreningsavgiften. De möts i
            stället av sämre arbetsvillkor. Så bygger man upp en ojämställd
            skattepolitik, och det hör inte hemma i 2019 års Sverige.
          </note>
          <note>
            Fru talman! Senast borgarna slopade möjligheten att dra av kostnaden
            för fackföreningsavgiften försämrades också villkoren i a-kassan.
            Bland annat höjdes avgiften till a-kassan rejält. Den kombinationen
            av försämringar ledde till massflykt från facken. På två år sjönk
            organisationsgraden kraftigt. För facken innebar det stora utmaningar
            att värva medlemmar på nytt. Om man nu säger sig värna den svenska
            modellen är det ju bra märkligt att man inte lärt sig av vad som
            hände förra gången ett sådant här förslag genomfördes.
          </note>
          <note>
            Ett avskaffande av skattereduktionen kan leda till att färre
            personer blir medlemmar i en fackförening. Det riskerar i sin
            tur att försvaga den svens ­ ka arbetsmarknadsmodellen och leder
            till ökad ojämlikhet. Dessutom skapas en skattemässig obalans
            mellan parterna på arbetsmarknaden. Mot bakgrund av detta anser
            vi att skattereduktionen för fackföreningsavgiften bör bevaras.
          </note>
          <note type="speaker">
            Anf. 40 PETER PERSSON (S):
          </note>
          <note>
            Fru talman! Mitt vuxna liv började egentligen den 10 juni 1974,
            då jag cyklade ned till Nymölla bruk, en stor massafabrik i Bromölla
            i Skåne. Där skrev jag omedelbart in mig i facket, i Pappersindustriarbetareförbundets
            avdelning 21. Kassören hade ett extra klädskåp för att utöva de
            administrativa sysslorna. Så såg det ut så sent som på 70-talet.
          </note>
          <note>
            Jag har haft Pappersindustriarbetareförbundet som ett av mina
            universitet. Jag blev omedelbart intresserad av förbundets historia,
            utveckling och organisation och aktiverade mig. Jag har sett att
            det inte varit en enkel väg att slåss för löntagares rättigheter.
          </note>
          <note>
            Mina forna kamrater i förbundet som tog en konflikt i Mackmyra
            1908 för rätten att organisera sig, rätten att samfällt förhandla
            gentemot arbetsgivaren, vräktes mitt i vintern ut i snön från
            brukets bostäder. Jag kan hitta fler sådana exempel och historier
            i fackföreningsrörelsens historia. Det var ett stort framsteg
            när fackliga organisationer och arbetsgivare kunde komma överens
            i Saltsjöbaden 1938 om föreningsrätten och organisationsrätten,
            om att förhandla och om en fredsplikt som gäller när förhandlingarna
            är gjorda och stadfästa.
          </note>
          <note>
            Mitt parti, det socialdemokratiska, är ett parti som står på
            löntagarens sida. Genom gradvisa reformer har maktbalansen förändrats
            på svensk arbetsmarknad. Under de tio år jag jobbade på bruket
            fick vi lagen om anställningsskydd och förtroendemannalagen som
            underlättade för de fackliga representanterna att verka. Vi fick
            medbestämmandelagen. Skyddsombudens ställning stärktes kraftigt,
            och arbetsmiljöarbetet tog jättesprång framåt. Det har varit viktigt.
            Det har varit viktiga reformer.
          </note>
          <note>
            Socialdemokraterna tycker att det är angeläget att det finns
            en balans på svensk arbetsmarknad. Att de fackliga organisationerna
            får ett bra underlag för rekrytering genom att också löntagare
            får avdragsrätt för sin avgift så som arbetsgivare har för sin,
            det drev vi igenom. Det togs bort av alliansregeringen. Vi återinförde
            det.
          </note>
          <note>
            När alliansregeringen tillträdde slog den med precision mot de
            fackliga organisationerna genom att försämra arbetslöshetsförsäkringen
            och höja egenavgifterna, alltså genom att försämra en försäkring
            och samtidigt fördyra den. Man tog bort skattereduktionen, vilket
            ledde till att många lämnade facket. Försämrad a-kassa, höjd egenavgift
            och högre fackföreningsavgift – det var med precision som högerregeringen
            riktade sina attacker mot svensk fackföreningsrörelse.
          </note>
          <note>
            Jag konstaterar nu att de samlade högerpartierna i Sveriges riksdag
            – Sverigedemokraterna, KD och Moderaterna – fick igenom sin budgetmo
            ­ tion. Där återfinns direkt löntagarfientliga hållningar.
          </note>
          <note>
            Jag är inte glad över att i dag lägga fram ett betänkande från
            en reger ­ ingsproposition som innebär borttagande av skattereduktionen.
            Ingen so ­ cialdemokrat hade önskat detta. Vi glädes icke över
            det, utan det är av respekt för Sveriges riksdag och ett tillkännagivande
            gentemot regeringen som vi lägger fram detta betänkande och yrkar
            bifall till förslaget.
          </note>
          <note>
            Betänkandet och budgetmotionen illustrerar någonting mycket viktigt
            för alla löntagare i vårt land. Där nere sitter de, Sverigedemokraterna,
            KD och Moderaterna. Hand i hand går de stolt till attack mot svensk
            fackföreningsrörelse och svenska löntagare. Detta kommer vi att
            minnas.
          </note>
          <note>
            (Applåder)
          </note>
          <note type="speaker">
            Anf. 41 JÖRGEN BERGLUND (M):
          </note>
          <note>
            Fru talman! Jag tänkte inleda med något som jag inte tror förvånar
            någon. Här kommer det: Vi moderater tycker att det ska löna sig
            bättre att arbeta! Vi moderater står upp för sänkt skatt för vanliga
            löntagare!
          </note>
          <note>
            Jag vet att ni känner igen det här. Ni har hört det förut. Men
            det är lika aktuellt, lika viktigt och lika relevant som alltid.
            Alla de som går upp varje morgon och går till jobbet och gör en
            insats, alla de som oavsett väder och vind tar sig till sitt arbete
            och bidrar till det gemensamma, alla de som sliter och gnor även
            om det inte alltid är roligt – alla de ska ha sänkt skatt.
          </note>
          <note>
            Vi moderater tycker att det är bättre att sänka skatten för låg-
            och medelinkomsttagare. Vi tycker att det är bättre att alla sjuksköterskor,
            lastbilschaufförer, poliser och lärare får sänkt skatt. Vi tycker
            att det är bättre än att sänka skatten bara för dem som är med
            i en fackförening.
          </note>
          <note>
            Samhällets resurser är begränsade, och då är det vår uppgift
            som förtroendevalda att prioritera. Att prioritera innebär att
            något lyfts fram och något får stå tillbaka. Vi kan inte prioritera
            allt till alla, som bland annat Vänsterpartiet gör. Det går inte
            ihop. Det är inte seriöst. Det är verklighetsfrånvänt. Våra gemensamma
            skattepengar har de som jobbat tjänat ihop. Vi politiker måste
            förvalta dem varsamt.
          </note>
          <note>
            Att sänka skatten för alla som jobbar har som alla vet också
            goda effekter på hela samhällsekonomin. Sänkt skatt på arbete
            bidrar till fler jobb och ökade skatteintäkter – skatteintäkter
            som vi bland annat kan satsa på de områden vi nu ser har stora
            problem och utmaningar. Jag tänker främst på långa sjukvårdsköer,
            polisbrist, ökad otrygghet och växande utanförskap. Det är områden
            som den socialdemokratiska regeringen inte lyckats ta tag i.
          </note>
          <note>
            Grunden till vårt välfärdssamhälle är jobb. Fler måste jobba,
            och det måste bli mer lönsamt att jobba. Att då satsa på skatteavdrag
            för medlemskap i stället för sänkt skatt för alla som jobbar är
            helt enkelt helt fel väg att gå.
          </note>
          <note>
            Fru talman! Att vi moderater hellre satsar på sänkt skatt för
            låg- och medelinkomsttagare än på skatteavdrag för fackföreningsmedlemskap
            är med andra ord bra för hela samhället. Men det är också bra
            för individen. Vi är övertygade om att människor kan, vill och
            ska få göra egna val – fler val än de gör i dag. Vi moderater
            har alltid stått upp för frihet och individen mot förtryck och
            kollektiv. Vi har fört en envis kamp för rätten att välja till
            exempel vilken vårdcentral man ska gå till, vem som ska ta hand
            om och hjälpa en på ålderns höst och vilken skola ens barn ska
            gå i. Det är val som alla i dag tar för självklara. Den valfriheten
            finns där för att vi drivit debatten och fattat de rätta besluten.
          </note>
          <note>
            Det är lika självklart för oss att man själv ska välja om man
            vill vara med i en fackförening eller inte. Det valet ska individen
            göra utan att staten värderar en förening framför en annan. Staten
            ska inte subventionera medlemskap i vissa föreningar även om syftet
            kan tyckas vara gott.
          </note>
          <note>
            Fru talman! Avslutningsvis vill jag yrka bifall till förslaget
            i skatteutskottets betänkande.
          </note>
          <note>
            (Applåder)
          </note>
          <note type="speaker">
            Anf. 42 PETER PERSSON (S) replik:
          </note>
          <note>
            Fru talman! Det var intressant att lyssna till Jörgen Berglund.
            För att få hela bilden har jag några kompletterande frågor. Tycker
            Jörgen Berglund att det är bra med fackföreningar? Tycker du att
            det är bra med en hög organisationsgrad? Tycker du att det på
            svensk arbetsmarknad i dag finns en balans mellan arbete och kapital?
            Och den fjärde frågan: Är du beredd att ta bort avdragsrätten
            för serviceavgift till arbetsgivarorganisationer, i konsekvens
            med den hållning du har gentemot fackliga organisationer?
          </note>
          <note type="speaker">
            Anf. 43 TREDJE VICE TALMANNEN:
          </note>
          <note>
            Jag vill påminna ledamöterna om att vi inte duar varandra utan
            talar via talmannen.
          </note>
          <note type="speaker">
            Anf. 44 JÖRGEN BERGLUND (M) replik:
          </note>
          <note>
            Fru talman! Tack, ledamot Persson, för frågorna! Det blir lite
            lustigt att höra ledamoten göra en historisk exposé över en tid
            som han själv kanske minns för att någon timme senare konstatera
            att han fortfarande kommer att rösta ja till den proposition som
            hans egen regering har lagt fram. Den stora frågan är egentligen:
            Är det retoriken eller praktiken som Socialdemokraterna meddelar
            sina väljare? Hur ska ni ha det? Att säga en sak i kammaren är
            en sak, men att rösta någon timme senare är en annan sak.
          </note>
          <note>
            För att svara på ledamotens fråga tycker vi att det är bra om
            människor är med i en fackförening – absolut.
          </note>
          <note type="speaker">
            Anf. 45 PETER PERSSON (S) replik:
          </note>
          <note>
            Fru talman! Tänk, det är bra om man är med i facket, säger Jörgen
            Berglund. Det är oerhört storartat! Men organisationsgraden har
            han ingen kommentar till. Om det råder balans på svensk arbetsmarknad
            mellan arbete och kapital har han heller ingen kommentar till,
            eller det orättfärdiga i att ta bort rätten till skattereduktion
            för löntagare medan arbetsgivarna får dra av sina kostnader för
            tillhörighet till arbetsgivarorganisation. Vore det inte rimligt,
            med den retorik du använder, att säga att vi i konsekvensens namn
            också torde ta bort avdragsrätten för serviceavgift?
          </note>
          <note type="speaker">
            Anf. 46 JÖRGEN BERGLUND (M) replik:
          </note>
          <note>
            Fru talman! Vi är stolta över att vi prioriterar skattesänkningar
            för breda yrkesgrupper som sjuksköterskor, lastbilschaufförer,
            poliser och lärare framför att satsa på skatteavdrag för några
            som är med i ett visst slags förening.
          </note>
          <note>
            Det vore väldigt intressant om ledamot Persson också ville redovisa
            vad Socialdemokraterna kommer att göra nu i eftermiddag. Någon
            reservation har vi inte sett, och inte något särskilt yttrande.
            Varför har reger ­ ingen nu så bråttom att införa just denna del
            i budgeten? Det finns ju hundratals andra tillkännagivanden från
            förra mandatperioden som ligger och väntar, men detta gick väldigt
            fort. Jag är naturligtvis glad för det, för det är rätt att göra
            så. Men jag tror att regeringen och Socialdemokraterna tycker
            att detta är rätt. Det finns andra saker som är viktigare, och
            det är därför man lägger fram propositionen.
          </note>
          <note type="speaker">
            Anf. 47 DAVID LÅNG (SD):
          </note>
          <note>
            Fru talman! Den 16 maj förra året stod vi här och debatterade
            regering ­ ens förslag om återinförande av skattereduktion för
            fackföreningsavgift, och då var Sverigedemokraterna ensamma om
            att yrka avslag. När vi nu står här och debatterar ett avskaffande
            av den återinförda skattereduk ­ tionen är det positivt att det
            finns en utskottsmajoritet för vår linje.
          </note>
          <note>
            Vår linje motiverades för ett år sedan med principerna om neutralitet
            och likformighet i skattesystemet och att de bör värnas. Den kan
            också motiveras med att det strider mot likabehandlingsprincipen
            att fackföreningar får en skattefördel som inte kommer andra typer
            av föreningar till del.
          </note>
          <note>
            Man kan därmed ifrågasätta om syftet med skattereduktionen har
            varit att förbättra villkoren för dem som arbetar eller om den
            är till för att gynna vissa organisationer på andra organisationers
            bekostnad. Om man vill förbättra villkoren för dem som arbetar
            finns det andra åtgärder att vidta, till exempel förbättringar
            i arbetslöshetsförsäkringen, som vi också har föreslagit.
          </note>
          <note>
            Vårt ställningstagande baserades för ett år sedan på att det
            svenska systemet när det gäller arbetslöshetsförsäkringar är sådant
            att alla som jobbar och betalar skatt är med och finansierar a-kassan.
            Vissa väljer dock att inte betala avgiften och har därmed inte
            rätt till a-kassa. Detta kan bero på olika saker. Man kanske inte
            anser sig ha råd, man kanske inte har en positiv syn på just den
            fackföreningen eller man kanske inte är intresserad av att sponsra
            ett visst politiskt parti som är förknippat med facket, vilket
            ju inte är helt ovanligt när det gäller bland annat LO-förbund.
            Därför bör det vara frivilligt och varken gynnas eller missgynnas
            genom skattesystemet.
          </note>
          <note>
            Sverigedemokraterna menar att det krävs en ordentlig reform och
            förstärkning av arbetslöshetsförsäkringen. Den är så pass central
            för både de arbetande och arbetsmarknaden att den bör betraktas
            som en del av de generella socialförsäkringssystemen. Det innebär
            att a-kassan skulle behöva flyttas till Försäkringskassan och
            att den bör vara helt skattefinansierad. Arbetslöshetsförsäkringen
            bör administreras centralt i stället för fackligt, och det faktiska
            försäkringsskyddet bör förstärkas.
          </note>
          <note>
            Sverigedemokraterna har också föreslagit att taket i a-kassan
            ska höjas till 1 200 kronor per dag under de första 100 dagarna,
            för att därefter minska till 800 kronor om dagen.
          </note>
          <note>
            Sverigedemokraterna vill därmed att den så kallade finansieringsavgiften
            och övriga administrativa avgifter utöver själva arbetslöshetsavgiften
            avskaffas och tas över av staten. Detta skulle få till följd att
            medlemskap i en arbetslöshetskassa blir helt och hållet avgiftsfritt.
            Vi har lagt fram förslag om detta. Det har funnits med i vår budget,
            och det som är förknippat med kostnader är helt finansierat.
          </note>
          <note>
            Fru talman! Jag vill för ovanlighetens skull yrka bifall till
            utskottets förslag.
          </note>
          <note type="speaker">
            Anf. 48 HAMPUS HAGMAN (KD):
          </note>
          <note>
            Fru talman! I höstas beslutade riksdagen att bifalla Kristdemokraternas
            och Moderaternas förslag till budget, som vi tog fram som motförslag
            till övergångsregeringens budgetförslag. Den budget vi tog fram
            innebar betydande förstärkningar för många viktiga verksamheter.
            Vi satsade på kortare vårdköer, fler äldreboendeplatser och mindre
            barngrupper i förskolan. Vår budget innebar satsningar på att
            stärka LSS, polisen och försvaret.
          </note>
          <note>
            Men vi genomförde också skattesänkningar för vanligt folk genom
            att förstärka jobbskatteavdraget och höja brytpunkten för statlig
            skatt samt genom sänkt skatt för pensionärer. Vi införde kort
            sagt sänkt skatt för alla som arbetar och för alla som har arbetat
            – mer pengar i plånboken tack vare att riksdagen beslutade att
            anta vårt budgetförslag.
          </note>
          <note>
            Vi kristdemokrater anser, i likhet med föregående talare från
            Moderaterna, att lägre skatt på arbete generellt är att föredra
            framför en skattereduktion som baseras på att man är medlem i
            en förening. Därför har vi valt att prioritera breda skattesänkningar
            för alla i samhället före den skattereduktion som vi diskuterar
            i dag, och därför tog vi i vårt budgetförslag initiativ till att
            ta bort reduktionen.
          </note>
          <note>
            Att den rödgröna regeringen förra året valde att införa den här
            skatte ­ reduktionen säger också något om dess prioriteringar
            och om varför det är fel att den här regeringen nu får sitta kvar.
            Trots att sjukvårdsköerna och köerna till barnpsykiatrin växte
            och trots brist på poliser, för att bara nämna några exempel,
            valde regeringen nämligen att införa skattereduk ­ tionen för
            fackföreningsavgifter.
          </note>
          <note>
            Nej, fru talman, Sverige hade behövt en regering som hade gjort
            andra prioriteringar. Jag är glad över att Kristdemokraternas
            och Moderaternas budget vann bifall i riksdagen i höstas och att
            den bidrar till att göra prioriteringarna lite bättre.
          </note>
          <note>
            Med detta yrkar jag bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 49 JOAR FORSSELL (L):
          </note>
          <note>
            Fru talman! Jag får rikta ett tack till övriga ledamöter här
            som jobbar med skattepolitik eftersom detta är den sista debatten
            om skatt för dagen. Jag tycker att vi har haft en rolig förmiddag
            tillsammans. När jag sa detta gick jag lite genom talmannen i
            alla fall, men jag tänker att det var ett hyfsat okontroversiellt
            budskap.
          </note>
          <note>
            Fru talman! Jag är i mångt och mycket en svenska-modellen-extremist.
            Jag tycker att det är bra att arbetsmarknadens parter snarare
            än politiker bestämmer hur arbetsmarknaden ska organiseras. Det
            bygger i grunden på organisationsfrihet och avtalsfrihet, som
            är två av de mest grundläggande friheter vi som medborgare har
            i ett samhälle. Vi har rätten att organisera oss hur vi vill och
            med vem vi vill, och vi har rätt att ingå vilka avtal vi vill.
          </note>
          <note>
            Den minsta parten på arbetsmarknaden måste ändå vara den enskilde
            aktieägaren, den enskilda företagsamma människan eller den enskilde
            arbetaren. Avtalsfriheten gäller både frihet att självmant gå
            med i en fackförening eller att välja att inte vara med i en fackförening.
            Båda två är lika mycket ett utnyttjande av organisationsfriheten
            och avtalsfriheten.
          </note>
          <note>
            Jag är skeptisk till sänkta avgifter för medlemskap i fackföreningar.
            Det är inte för att jag ogillar fackföreningar – tvärtom tycker
            jag att fackföreningar ofta är bra och gör mycket gott arbete,
            precis som många andra föreningar är bra och gör gott arbete.
            Det finns många andra föreningar som man i stället kan lägga sina
            slantar på att vara medlem i.
          </note>
          <note>
            Fru talman! Jag tycker helt enkelt att det finns bra föreningar
            som pysslar med både det ena och det andra, och det måste stå
            var och en – löntagare eller arbetsgivare – fritt att organisera
            sig i den förening man tycker är den bästa. Då bör man också få
            ha kvar sina pengar för att själv få använda sin avtalsfrihet
            och sin organisationsfrihet på det sätt man själv vill.
          </note>
          <note>
            Utöver att avskaffa skattereduktionen för fackföreningsavgifter
            vill vi också sänka skatten för personer som arbetar och för företagare.
            Om man får sänkt skatt kan man använda de pengar man får kvar
            till att gå med i en fackförening eller i någon annan förening
            som är bra.
          </note>
          <note>
            Tycker ni inte att fackföreningar är bra, har det frågats här
            i talarstolen. Jo, men det är ganska ovidkommande huruvida fackföreningar
            är bra eller inte. Poängen är att det finns föreningar av alla
            de slag som är bra, men politiker ska inte göra den bedömningen.
            Det måste vara upp till den enskilde medborgaren eller den enskilde
            arbetstagaren.
          </note>
          <note>
            På marknaden, där företag verkar, som ju är den andra sidan i
            en förhandling, får man också ibland uppleva att det blir färre
            kunder, precis som fackföreningarna ibland upplever att det blir
            färre medlemmar. Det handlar om att färre vill använda företagets
            tjänster eller om att färre vill ansluta sig till ens fackförening.
          </note>
          <note>
            På marknaden vet företagen hur de ska göra. De får uppdatera
            sin tjänst, göra en bättre produkt eller sänka priset på det som
            man säljer. Med logiken att skattereduktion skulle leda till fler
            medlemskap i fackföreningar borde också följa att om fackföreningarna
            bara sänkte sina avgifter skulle de kunna få fler medlemmar. Det
            är precis som man kan sänka priset på en vara för att få fler
            kunder. Det är ju detta som skattereduktionen har inneburit.
          </note>
          <note>
            Kanske skulle det kunna vara en idé för LO att inte ge 30 miljoner
            till Socialdemokraternas valkassa utan i stället lägga pengarna
            på lägre avgif ­ ter, så att fler arbetare väljer att organisera
            sig? Kanske skulle det vara en idé för Socialdemokraterna som
            parti att, i stället för att här i kammaren driva att man med
            staten som maktmedel ska styra människors val av or ­ ganisation,
            säga till LO, som de sedan länge har en nära relation med: Hör
            ni, ge oss inte de 30 miljonerna, utan sänk avgiften för arbetare,
            så att fler organiserar sig! Kanske skulle det vara en idé att
            inte använda statens våldsmonopol utan i stället använda sitt
            eget inflytande över en organisa ­ tion som man står väldigt nära?
          </note>
          <note>
            Fru talman! Detta är ett bra förslag. Vi borde sänka skatten
            för människor så att de själva kan välja att organisera sig. Vi
            borde inte styra människors val när det gäller hur de använder
            organisationsfriheten.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 31.)
          </note>
          <note>
            § 19 Integritetsskydd vid signalspaning i försvarsunderrättelseverksamhet
          </note>
          <note>
            Försvarsutskottets betänkande 2018/19:FöU5
          </note>
          <note>
            Integritetsskydd vid signalspaning i försvarsunderrättelseverksamhet
            (skr. 2018/19:70)
          </note>
          <note>
            föredrogs.
          </note>
          <note type="speaker">
            Anf. 50 PÅL JONSON (M):
          </note>
          <note>
            Fru talman! Det har nu gått tio år sedan lagen om signalspaning
            trädde i kraft. Det var ett av riksdagens mest kontroversiella
            och omstridda beslut någonsin. Det föregicks av massiva kampanjer
            och demonstrationer, inte minst här ute på Mynttorget, i samband
            med att man fattade beslutet om detta under våren 2008.
          </note>
          <note>
            Vissa har till och med liknat beslutet med att vi skapat ett
            övervakningssamhälle som förde tankarna till George Orwells bok
            1984 . De farhågorna har inte besannats, vilket vi kan se i det
            betänkande som vi debatterar i dag.
          </note>
          <note>
            Statens inspektion för försvarsunderrättelseverksamheten, Siun,
            har under 2017, som är det aktuella granskningsåret, genomfört
            27 granskningar för att skydda den personliga integriteten vid
            signalspaning. Signalspaning får ju enbart riktas mot yttre hot
            och internationell terrorism. Man får inte följa kommunikation
            inom landet, kan jag tillägga. Siun har efter sina 27 granskningar
            inget att erinra eller kritisera när det gäller verksamheten på
            FRA.
          </note>
          <note>
            Fru talman! Det finns anledning att känna både stolthet och trygghet
            inför utformningen av svensk signalspaning av åtminstone två skäl.
            För det första stärktes, inte försvagades, den personliga integriteten
            vid införandet av signalspaningslagen 2009. Försvarsunderrättelsedomstolen,
            Siun och integritetsskyddsrådet vid FRA har alla bidragit till
            det. Vad som hände var att vi reglerade området, och det behövdes.
            Även säkerhets- och underrättelsetjänster måste tåla insyn och
            transparens. Det är en av de viktigaste ledstjärnorna för demokratier.
          </note>
          <note>
            För det andra finns det också skäl att känna både stolthet och
            trygghet inför den mycket starka kompetens som FRA besitter på
            signalspaningsområdet. Sverige är internationellt framstående
            på detta område. Det stärker vår säkerhet. Den signalspaningsverksamhet
            som bedrivs i Sverige fortsätter att rädda liv både i Sverige
            och utomlands.
          </note>
          <note>
            Fru talman! Med detta sagt måste förutsättningarna för signalspaning
            ­ en kontinuerligt anpassas till hotbilden i vår omvärld. Vi moderater
            anser därför att det nu är dags att göra en översyn av signalspaningslagen,
            tio år efter införandet. Framför allt måste fler myndigheter få
            tillgång till signalspaning – inte bara Nationella operativa avdelningen,
            Säpo, Försvarsmakten och Regeringskansliet, som det är i dag.
          </note>
          <note>
            Jag tror inte det finns någon i den här kammaren som anser att
            vi har en säkrare värld 2019 än vi hade 2009. Hoten har tyvärr
            ökat och framför allt blivit mer flerdimensionella. Världen ser
            helt enkelt annorlunda ut.
          </note>
          <note>
            2009 var det ingen som visste vad hybridhot var. Begrepp som
            troll ­ fabriker och små gröna män var något man förknippade med
            jultider. Och vi behövde 2009 inte oroa oss för valpåverkan, informationsoperationer,
            desinformation eller propaganda. Och cybersäkerhetsfrågor var
            2009 i bästa fall en C-punkt på försvarsutskottets agenda.
          </note>
          <note>
            Den tiden är förbi. I dag hanterar MSB många av de hot som finns
            i gråzonen mellan den totala freden och det totala kriget. Vi
            moderater anser därför att MSB måste få möjlighet att inrikta
            signalspaning, precis som KBM hade tidigare. Detta är vi inte
            ensamma om. MSB gjorde själv en hemställan till regeringen i mars
            2018 om att få inrikta signalspaning. Den hemställan vilar på
            starka skäl, om man vill värna Sveriges säkerhet och svenska intressen.
          </note>
          <note>
            För det första behövs det för att hantera desinformationsoperationer
            riktade mot Sverige. Vi vet att de har ökat i styrka och omfattning
            under de senaste åren.
          </note>
          <note>
            För det andra behövs det för att skydda civil personal som vi
            skickar ut i internationella insatser. MSB har ungefär 100 personer
            i internationella insatser. De befinner sig ofta i en mycket farlig
            och krävande operationsmiljö, och de har ofta ett sämre skydd
            än de soldater som vi skickar ut i internationella insatser.
          </note>
          <note>
            För det tredje behövs det för att stärka MSB:s möjligheter att
            förebygga och hantera cyberangrepp på samhällsviktig verksamhet
            och kritisk infrastruktur.
          </note>
          <note>
            Cybersäkerhet handlar i min värld om en sak. Det handlar om att
            säkra Sveriges välstånd. Vill man bli riktigt bra på det, fru
            talman, måste man ha tillgång till underrättelser från signalspaning
            när man arbetar med cybersäkerhet.
          </note>
          <note>
            Avslutningsvis, fru talman, beklagar jag att inte fler partier
            än Liberalerna och Kristdemokraterna stödde Moderaternas motion
            i detta avseende. Jag önskar att man hade hörsammat MSB:s vädjan
            om att få tillgång till signalspaning. Jag tror att det hade varit
            bra för Sveriges säkerhet och för att värna svenska intressen.
            Jag yrkar därför bifall till reservation nr 3.
          </note>
          <note type="speaker">
            Anf. 51 ROGER RICHTOFF (SD):
          </note>
          <note>
            Fru talman! Vi yrkar bifall till vår reservation i detta stycke.
          </note>
          <note>
            Svensk signalspaning är en viktig komponent i värnandet om rikets
            sä ­ kerhet. Den uppfattningen delar vi säkert allihop. All sådan
            spaning be ­ drivs i en ständig balansakt – det handlar om att
            värna den enskilda med ­ borgarens integritet, och det handlar
            om rikets säkerhet. För detta ändamål finns det någonting som
            heter Siun, som nyss berördes. Siun fullgör sitt arbete. Man kan
            läsa i texterna att de har gjort ett bra jobb och deltar i detta.
          </note>
          <note>
            Men på något sätt tycker jag att det saknas en parlamentarisk
            förankring. Detta har inte någon av er under tidigare år ställt
            upp på. Det är fem ledamöter och två som ska ha domarbakgrund
            – det är alltså sammanlagt sju. Vi har år efter år frågat er:
            Varför stöder ni inte förslaget om att utöka detta så att samtliga
            riksdagspartier har en representant här? Ni säger nej. Och i eftermiddag
            kommer ni också att rösta nej till motionen.
          </note>
          <note>
            Det är, tycker jag, utomordentligt märkligt att ni inte delar
            uppfattningen att alla partier ska ha insyn. Då skulle vi kunna
            rapportera till, i vårt fall, drygt 1,1 miljoner väljare hur det
            egentligen är, om vad som pågår i Siun och om de fullgör sitt
            arbete. Det säger ni nej till.
          </note>
          <note>
            Vi föreslår alltså i motionen att man ska utöka detta, så att
            varje parti kan vara representerat.
          </note>
          <note>
            Man nominerar ledamöterna för fyra år. Det står också i handlingarna
            att man ska byta ut ledamöterna. Såvitt jag vet gör ni det. Ni
            byter ut dem mot någon annan från samma parti. Det förstår jag
            att ni gör. Varför gör ni det? Jo, det gör ni för att alla ska
            få möjlighet till en god insyn. Varför säger ni då nej till att
            alla partier ska ha en plats? Det är min fråga, och den återkommer
            jag till vartenda år.
          </note>
          <note type="speaker">
            Anf. 52 PÅL JONSON (M) replik:
          </note>
          <note>
            Fru talman! Ja, ordningen att man inte har alla åtta partier
            i alla insynsråd är inte någonting som är unikt för Siun. Det
            är tvärtom vanligt att inte alla partier är med.
          </note>
          <note>
            Jag sitter själv med i Rättshjälpsnämnden och i Nämnden för brottsskadeersättning.
            Där finns det bara vissa partier. Jag tror inte att man i första
            hand representerar partipolitiska intressen utan riksdagen som
            institution.
          </note>
          <note>
            Men jag vill fråga Richtoff varför han inte är villig att låta
            MSB inrikta signalspaning för att till exempel hantera de ökade
            desinformationsopera ­ tioner som riktas mot Sverige. Sedan undrar
            jag om han delar uppfattning ­ en att hybridhoten har ökat i styrka
            och omfattning och att de i huvudsak har kommit österifrån, från
            Ryssland.
          </note>
          <note>
            Jag tycker att statsministern våren 2018 hade en bra artikel
            i Dagens Nyheter där han pekade ut att Ryssland bedriver informationsoperationer
            och att Ryssland ska avhålla sig från att lägga sig i den svenska
            valrörelsen. Men Roger Richtoff hävdar ofta att Sverige har en
            för Rysslandskritisk linje. Då undrar jag: Vilka delar av den
            svenska Rysslandspolitiken är det som Richtoff inte ställer upp
            på? Var det fel av regeringen att kritisera att ett Su-27-plan
            var bara 30 meter från vårt signalspaningsplan? Är det fel att
            vi står upp för Ukraina? Är det fel att vi stöder människorättsaktivister?
          </note>
          <note>
            Jag försöker inte lägga åsikter på Roger Richtoff som han inte
            har, men jag tycker att det är viktigt att vi får ett klargörande
            om Sverigedemokraternas Rysslandspolitik. Vi värnar nämligen om
            breda överenskommelser också inom säkerhets- och försvarspolitiken.
          </note>
          <note type="speaker">
            Anf. 53 ROGER RICHTOFF (SD) replik:
          </note>
          <note>
            Fru talman! Ledamoten bygger, tycker jag, sitt argument på en
            lögn eller en osanning. Man kan inte påstå att vi inte har en
            Rysslandskritisk hållning. Sedan undrar man om jag inte tror på
            att detta är sant, fru talman.
          </note>
          <note>
            Både i EU och i andra sammanhang visar det sig tydligt att allt
            annat är påhitt. Vi är för och deltar väldigt ofta i sanktioner
            mot Ryssland. Men jag har sagt detta i kammaren förut. Vid många
            tillfällen i EU och även i de här besluten lägger man in ett paket,
            fru talman. Det är många olika delar i det paketet. Det kan vara
            en skiva som innebär att man ytterligare ska kritisera Ryssland,
            fru talman. Då får man antingen säga ja eller nej till hela paketet,
            för man vill naturligtvis inte dra ut den skivan ur det stora
            paketet. Därför säger vi ofta nej i EU till detta. För det är
            inte sant.
          </note>
          <note>
            Jag delar uppfattningen att det är ett ökat hot. När det gäller
            den motion som ni har skrivit kan jag säga att vi också jobbar
            med att ta fram en motion i denna fråga. Vi tycker inte att motionen
            är dålig på något sätt, men vi tycker att vi kan göra en ännu
            bättre, och den är vi snart färdiga med. Jag återkommer om detta.
            Sedan får vi se.
          </note>
          <note>
            Moderaterna frågar nu varför vi inte stöder motionen. Då är min
            fråga: Varför pratar ni inte med oss? Varför sätter du dig inte
            tillsammans med oss och säger: Vi har en motion här. Det borde
            ledamoten göra. Han borde berätta: Så här tänker vi, och så här
            gör vi. Men det gör han inte. Men han står gärna här och frågar:
            Varför stöder ni inte motionen?
          </note>
          <note type="speaker">
            Anf. 54 PÅL JONSON (M) replik:
          </note>
          <note>
            Fru talman! Jag kan konstatera att det inte är första gången
            som Sverigedemokraterna stöder en motion från Moderaterna. Vi
            har inga problem med att redogöra för våra ställningstaganden,
            oavsett om det är Vänsterpartiet eller Sverigedemokraterna som
            frågar. Ställ gärna frågan! Då ska vi gärna redogöra för hur vi
            har tänkt. Däremot är vi inte villiga att sitta ned med er och
            förhandla om till exempel Rysslandspolitiken.
          </note>
          <note>
            Jag välkomnar Roger Richtoffs besked att det inte finns några
            nyansskillnader i Rysslandspolitiken. Men jag konstaterade att
            han i sitt förra anförande, när vi debatterade försvarspolitiken,
            sa att ett litet och militärt alliansfritt land inte kan föra
            en sådan Rysslandspolitik som han ansåg att Sverige gör.
          </note>
          <note>
            Jag är av den uppfattningen att man ska kalla en spade för en
            spade även inom säkerhetspolitiken och att någon form av undfallenhet
            inte lönar sig, framför allt inte i relationen med Ryssland. Därför
            skulle jag gärna vilja att Richtoff i detalj redogör för vilka
            ställningstaganden – som vi i rätt bred politisk enighet i övrigt
            i riksdagen gjort i fråga om Rysslandspolitiken – som Sverigedemokraterna
            inte ställer upp på. Att det är nyanser förstår vi, men jag undrar:
            Vilka positioner?
          </note>
          <note type="speaker">
            Anf. 55 ROGER RICHTOFF (SD) replik:
          </note>
          <note>
            Fru talman! I dag debatterar vi alltså integritetsskydd vid signalspaning
            i försvarsunderrättelseverksamhet. Men här syftar allt på någonting
            helt annat. Att begära att jag på två minuters repliktid i detalj
            ska redogöra för hur vi står i dessa olika frågor är inte trovärdigt,
            fru talman. Det är helt orimligt.
          </note>
          <note>
            Däremot har jag vid ett tillfälle här i kammaren överlämnat till
            Centerpartiet hur vi har röstat i EU-parlamentet. Jag kan ta fram
            en ny kopia, så kan ni se i detalj hur vi har röstat där. Jag
            fick den av vår representant Peter Lundgren i samband med den
            debatten.
          </note>
          <note>
            Sverige är ett alliansfritt land, och det innebär också att man
            får förhålla sig till ett sådant läge. Vi är kritiska, och vi
            deltar i sanktionerna mot Ryssland. Även exempelvis Finland är
            kritiskt till Ryssland, men de pratar med varandra, och Finland
            bjuder in Putin. Det skulle aldrig Sverige göra, och jag säger
            inte heller att vi ska göra det.
          </note>
          <note>
            Finland som ett alliansfritt land har ett annat sätt att förhålla
            sig, och indirekt står alltså ledamoten här och kritiserar det
            alliansfria Finland: Hur har de mage att prata med dem?
          </note>
          <note>
            Jag tror att ni ska tänka om lite grann i det här stycket. Inte
            så att vi inte ska vara kritiska, men se inte med indirekt förakt
            på Finland för att de har ett annat förhållningssätt! I ryska
            tidningar framgår det tydligt att Finland är kritiskt.
          </note>
          <note type="speaker">
            Anf. 56 MIKAEL OSCARSSON (KD):
          </note>
          <note>
            Fru talman! I dag debatterar vi ett betänkande om integritetsskydd
            vid signalspaning i försvarsunderrättelseverksamhet. Jag vill
            börja med att yrka bifall till reservation 3.
          </note>
          <note>
            Det som vi tar upp i denna reservation är att det behövs en översyn
            av signalspaningslagen. Lagen trädde i kraft för tio år sedan
            och stärkte skyddet för den personliga integriteten. Med tiden
            har det visat sig att vi behöver modifiera den i och med att omvärlden
            har förändrats och utvecklats.
          </note>
          <note>
            Som har påpekats här förut lever vi i ett betydligt tuffare säkerhetspolitiskt
            läge i dag än för tio år sedan, och underrättelseverksamhet är
            en väldigt viktig del av vårt försvar. FRA gör ett bra arbete,
            men det är viktigt att se över och se till att den lagstiftning
            vi har är ändamålsenlig.
          </note>
          <note>
            Det är just därför, fru talman, som vi ser att det finns skäl
            att göra denna översyn av lagstiftningen. Det vi säger i reservationen
            är följande: ”En möjlighet till inriktning av signalspaning skulle
            t.ex. stärka och effektivisera Myndigheten för samhällsskydd och
            beredskaps (MSB) förmåga att bidra till ett systematiskt säkerhetsarbete
            för att avvärja risker för svensk civil personal som verkar internationellt.
            MSB behöver även få möjlighet att identifiera påverkansoperationer
            och stärka sin förmåga i fråga om cybersäkerhet.
          </note>
          <note>
            Även Säkerhetspolisen (Säpo) och Nationella operativa avdelningen
            (Noa) i Polismyndigheten har ett behov av att få en utökad tillgång
            till uppgifter från signalspaning i försvarsunderrättelseverksamhet.
            Med den nuvarande lagstiftningen får t.ex. Säpo inte längre ta
            del av uppgifter från signalspaningen när de har inlett en förundersökning.
            Det är inte rimligt att FRA inte kan lämna vidare information
            om konkreta hot mot Sverige till Säpo under sådana situationer,
            menar vi. En utredning har redan genomlyst frågan om Säpos och
            Noas tillgång till signalspaning. Den presenterade sina förslag
            i augusti 2018.
          </note>
          <note>
            Vi föreslår av dessa skäl att regeringen bör låta göra en översyn
            av lagen om signalspaning i försvarsunderrättelseverksamhet i
            syfte att hantera de uppenbara brister som finns samt bättre anpassa
            behoven med anledning av den försämrade säkerhetspolitiska omvärldsmiljö
            som Sverige befinner sig i.”
          </note>
          <note type="speaker">
            Anf. 57 ALLAN WIDMAN (L):
          </note>
          <note>
            Fru talman! Det är några av oss som minns debatterna 2008–2009.
            Det var på många sätt minnesvärda debatter, kan man säga. Men
            jag är glad att vi hade dem, och jag tycker att den säkerhetspolitiska
            utvecklingen som har varit under dessa tio år ändå understryker
            riktigheten i det beslut som riksdagen fattade när signalspaningslagen
            infördes.
          </note>
          <note>
            Redan 2008 på sommaren anmälde Centrum för rättvisa signalspan
            ­ ingslagen till Europadomstolen. Det vidtogs då en omfattande
            rättslig prövning av vår lagstiftning, och det är glädjande att
            konstatera att även Europadomstolen menar att signalspaningslagen
            inte står i strid med kon ­ ventionen om mänskliga rättigheter
            i Europa.
          </note>
          <note>
            Vissa år har Siun haft påpekanden mot FRA. Då har kritikerna
            till lagstiftningen slagit ned och sagt: Titta så många fel de
            begår! Andra år, fru talman, har man inte hittat någon kritik,
            till exempel under det år som just förlidit. Då hade man 27 olika
            tillsyner och inga påpekanden vid något tillfälle. De som är kritiska
            till lagstiftningen har då sagt: Titta, kontrollen fungerar inte!
            De rapporterar ju inga fel!
          </note>
          <note>
            Nu har tio år gått med den här lagstiftningen, och jag menar
            i likhet med Pål Jonson att det finns skäl inte minst mot bakgrund
            av det säkerhetspolitiska läget att göra en mer generell översyn
            av lagstiftningen. Vissa små brister har åtgärdats, och lagstiftningen
            har kompletterats under de här åren. Men den vida, breda översynen
            har inte skett. Det handlar kanske inte enbart om Säpos tillgång
            till inriktning eller för delen om MSB och kopplingen till våra
            civila insatser utomlands. Det finns även andra totalförsvarsmyndigheter
            som har ett legitimt och, menar jag, ett berättigat behov av att
            kunna inrikta. Det handlar till exempel om Inspektionen för strategiska
            produkter och eventuellt också Totalförsvarets forskningsinstitut.
          </note>
          <note>
            Det här kan emellertid bara klarläggas inom ramen för en offentlig
            utredning, och jag tycker nu att det är hög tid att en sådan kommer
            på plats.
          </note>
          <note>
            Jag noterar att Roger Richtoff bekräftar att det finns, som han
            uttrycker det, skivor i sanktions- och kritikpolitiken mot Ryssland
            som Sverigedemokraterna inte ställer sig bakom. Jag får också,
            fru talman, närmast intrycket av att Roger Richtoff menar att
            det vore positivt och rimligt att bjuda in president Vladimir
            Putin hit till Stockholm. Jag tolkar honom på det viset.
          </note>
          <note>
            Den återkommande kritiken från Sverigedemokraterna om att man
            inte får säte i Siun har några år på nacken nu. Mitt svar vartenda
            år till Roger Richtoff och hans företrädare på posten i försvarsutskottet
            har varit att Sverigedemokraterna inte är tillräckligt stora.
            Det bildas block när vi väljer till olika organ i statsförvaltningen,
            och än så länge berättigar inte Sverige ­ demokraternas storlek
            av egen kraft att man kommer in i en sådan här nämnd.
          </note>
          <note>
            Med detta, fru talman, yrkar jag bifall till reservation 3.
          </note>
          <note type="speaker">
            Anf. 58 ROGER RICHTOFF (SD) replik:
          </note>
          <note>
            Fru talman! Sverigedemokraterna är alltså inte tillräckligt stora.
            Innan Allan Widman tar de orden i sin mun hade nog lite blygsamhet
            varit på sin plats. Men jag lämnar detta.
          </note>
          <note>
            För att vara tydlig så att det inte missuppfattas: Vi har inte
            tänkt driva någon utrikespolitik som går ut på att bjuda in Vladimir
            Putin. Däremot jämförde jag med Finland, som också är alliansfritt
            men som har en annan politik, och vi vill gärna ingå i ett försvarsförbund
            med Finland på sikt.
          </note>
          <note>
            Nåväl – det var det om den politiken.
          </note>
          <note>
            Vad gäller den här skivan, så att det inte missuppfattas, menar
            jag att om man tittar på vissa beslut som är fattade i EU ser
            man att det har varit väldigt många olika delar. En av skivorna
            har varit, i ökad omfattning eller på annat sätt, till exempel
            en sanktion mot Ryssland. Då har vi att ta ställning till hela
            paketet eftersom vi inte kan lyfta ut en sanktion. Därav följer
            att vi vid vissa tillfällen, som jag har redovisat tidigare, har
            röstat nej till ett paket.
          </note>
          <note type="speaker">
            Anf. 59 ALLAN WIDMAN (L) replik:
          </note>
          <note>
            Fru talman! Det är alldeles korrekt iakttaget av Roger Richtoff
            att Liberalerna är ett mycket litet parti i kammaren i dag. Följaktligen
            har inte heller vi någon plats i Siun.
          </note>
          <note>
            Jag har börjat läsa på om Europeiska unionen, fru talman. Parlamentet
            har ett omfattande utskottsarbete, precis som vi har i riksdagen.
            Såvitt jag vet finns möjlighet att göra kompletteringar, ändringar
            och justeringar i de förslag som parlamentet ska rösta om. Därför
            låter det en smula ihåligt när Roger Richtoff påstår att han måste
            välja allt eller avstå. Jag tror inte att det är så, men det spelar
            en mindre roll. I själva sakfrågan bekräftar Roger Richtoff igen
            i sin kritik att det finns delar av den sanktionspolitik som Sverige
            och EU står för som Sverigedemokraterna inte står bakom. Det är
            den enda rimliga slutsatsen man kan dra.
          </note>
          <note type="speaker">
            Anf. 60 ROGER RICHTOFF (SD) replik:
          </note>
          <note>
            Fru talman! Det är en korrekt beskrivning, nämligen att vi inte
            står bakom allt av de skäl jag uppgav. Paketet var viktigare.
            Det finns många enskilda ämnen, men vi är i många fall med på
            sanktionerna mot Ryssland. Så är det.
          </note>
          <note>
            Jag kan ta med den lista jag överlämnade till Centerpartiet vid
            en debatt, fru talman, som visar att påståendet att vi konsekvent
            säger nej till sanktioner mot Ryssland är rent påhitt. Den listan
            lämnade jag till Centerpartiet här i kammaren. Jag skämtade lite
            grann och menade att de tycker att det är roligt att titta på
            listan. Så är det.
          </note>
          <note>
            Storleksmässigt tycker jag ändå att alla riksdagspartier ska
            vara med i gruppen. Det är mycket viktigt att ha demokratisk insyn,
            oavsett om partiet har 4, 5 eller 10 procent av platserna. Alla
            ska vara med, och alla ska ha insyn.
          </note>
          <note>
            Vi jobbar med frågorna, och vi ska återkomma om detta stycke.
            Det skulle vara bra om man kunde ha en större gemenskap och, som
            den moderata representanten sa tidigare, arbeta fram något gemensamt.
            Det blir större styrka. Nu finns olika motioner i motionshäftet
            som berör varandra. Var är den samsyn vi skulle kunna ha?
          </note>
          <note type="speaker">
            Anf. 61 ALLAN WIDMAN (L) replik:
          </note>
          <note>
            Fru talman! För tv-lyssnarnas skull är det viktigt att påpeka
            att alla de motioner och yrkanden som läggs fram i kammaren är
            fullt tillgängliga för alla partier. De är föremål för långa diskussioner
            under beredningen i utskotten. Det har funnits hur många tillfällen
            som helst att ta del av motionerna.
          </note>
          <note>
            I valrörelsen sa Roger Richtoffs partiledare Jimmie Åkesson på
            frågan ”Macron eller Putin?” pass. Den kommentaren framstår i
            ett alltmer förklarat ljus. Roger Richtoff har nu inte möjlighet
            att genmäla på det jag säger, men vid ett annat tillfälle skulle
            jag gärna vilja veta vad i kritiken eller i sanktionerna mot Ryssland
            som är otillbörligt. Vad är det i den kritik och i de sanktioner
            som genomförts som inte överensstämmer med Sverigedemokraternas
            bild av Ryssland? Roger Richtoff kommer vid ett senare tillfälle
            att vara svaret skyldig.
          </note>
          <note type="speaker">
            Anf. 62 NIKLAS KARLSSON (S):
          </note>
          <note>
            Fru talman! Regeringen ska en gång om året redovisa den granskning
            av verksamheten som bedrivs enligt lagen om signalspaning i försvarsunderrättelseverksamhet.
            I enlighet med riksdagens tidigare tillkännagivanden lämnade regeringen
            en skrivelse till riksdagen den 6 december 2018.
          </note>
          <note>
            Genom ändringar i signalspaningslagen som trädde i kraft den
            1 de ­ cember 2009 tilläts signalspaning endast efter inriktning
            av regeringen, Regeringskansliet och Försvarsmakten. Därmed fick
            till exempel Inspek ­ tionen för strategiska produkter inte längre
            inrikta FRA:s signalspaning för försvarsunderrättelseverksamhet.
          </note>
          <note>
            Utskottet har tidigare bedömt att det skulle vara befogat att
            inom några år göra en fördjupad uppföljning av lagstiftningens
            konsekvenser. Försvarsutskottet noterade även i ett tidigare ställningstagande
            att regeringen bedömt att det framöver kan finnas behov av en
            fördjupad uppföljning av lagstiftningens konsekvenser för bland
            annat enskilda personers integritet.
          </note>
          <note>
            I mars 2018 gjorde riksdagen ett tillkännagivande till regeringen
            om att regeringen bör se över möjligheterna att ge Inspektionen
            för strategiska produkter rätt att inrikta signalspaning från
            FRA.
          </note>
          <note>
            Försvarsutskottet har ansett att det är en lång process med många
            överväganden som måste ligga bakom beslut att ändra signalspaningslagen
            och strukturen som helhet för verksamheten. Regeringens beredning
            av tillkännagivandet emotses därför liksom regeringens fortsatta
            arbete utifrån den lagrådsremiss som nyligen lämnats, vilken bygger
            på förslagen i utredningen Polisens tillgång till uppgifter från
            signalspaning . För närvarande anser försvarsutskottet att det
            inte finns skäl att föreslå några ytterligare åtgärder för att
            ändra signalspaningslagen eller för att se över strukturen för
            verksamheten i sin helhet.
          </note>
          <note>
            Jag yrkar därför bifall till förslaget i försvarsutskottets betänkande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 31.)
          </note>
          <note>
            § 20 Kulturarvsfrågor
          </note>
          <note>
            Kulturutskottets betänkande 2018/19:KrU7
          </note>
          <note>
            Kulturarvsfrågor
          </note>
          <note>
            föredrogs.
          </note>
          <note type="speaker">
            Anf. 63 ANNICKA ENGBLOM (M):
          </note>
          <note>
            Fru talman! Ämnet för denna kulturutskottets debatt är svensk
            kulturarvspolitik uttryckt i ett ansenligt antal motioner väckta
            av riksdagens ledamöter under allmänna motionstiden.
          </note>
          <note>
            Konsten och kulturen är inkluderande, dynamiska, föränderliga,
            urbana, öppna och tillmötesgående. De är därmed också vårt kulturarv.
            Kulturarvsfrågor engagerar och berör, vilket de ska göra och är
            helt naturligt.
          </note>
          <note>
            Kulturarvet utgörs av vad tidigare generationer har skapat och
            hur vi i dag uppfattar, tolkar och för det vidare. Kulturarvet
            är sammanhållande och utbildande men långt ifrån statiskt, utan
            det är något som ständigt förändras och omformuleras – vilket
            ska vara centralt i hur vi i en demokrati betraktar kulturarvet.
          </note>
          <note>
            De enda gränser som kulturarvet sätter är mot dem som vill stänga
            ute och definiera det ena eller andra uttrycket som mer rent,
            genuint eller exklusivt. I händerna på icke-demokratiska företeelser,
            organisationer och länder är nämligen kulturarvsfrågor ett mycket
            potent vapen. Det kunde vi se i dåtidens Sovjetunionens omformulering
            av den ryska historien och dess kulturarv samt användande av konst,
            kultur och kulturarv för diktaturens politiska syften. Dagens
            Nordkorea är ett annat tydligt exempel.
          </note>
          <note>
            Ett tydligt exempel ur vår egen historia är hur vi betraktade
            det samiska kulturarvet för 60–70 år sedan – med trådar fram till
            i dag. I 30- till 40 ‑ tal ­ ens konformism kan vi se den enögda
            uppfattningen av det svenska ut ­ tryckt politiskt, akademiskt
            och religiöst i rasbiologi och assimilering. Resan i synen på
            kulturarv från då till nu är också en resa i vår egen demo ­ kratiutveckling.
            I dag är det samiska kulturarvet erkänt som en omistlig del av
            hela vår nations kulturarv och är i fokus för stora ansträngningar
            för dess bevarande och utveckling.
          </note>
          <note>
            Hur kulturarvet används som vapen kan vi i dag också se i förstörelsen
            av historiska byggnader, objekt eller religiösa platser som det
            förhoppningsvis snart besegrade Isis systematiskt har ägnat sig
            åt för att radera befolkningens kulturarv, historia och rötter
            i syfte att söndra och härska.
          </note>
          <note>
            Det är därför oerhört viktigt att stå upp för öppenhet, vårda
            arvet från tidigare generationer och ta ansvar för dem som lever
            här i dag och för dem som kommer att utgöra vår framtid. Kulturarvet
            är i det sammanhanget en grund som skapar trygghet i en värld
            som just nu är allt annat än trygg. För detta har vi alla ett
            stort ansvar.
          </note>
          <note>
            Fru talman! I kulturutskottets motionsbetänkande behandlas många
            olika motioner som tar upp många angelägna ämnen. Så är nämligen
            frågan om kulturarv beskaffad – den är bred. Jag väljer dock att
            fokusera på den motion om museernas roll som självständiga institutioner
            som vi moderater har väckt, liksom det särskilda yttrande om ålakusten
            som vi har lämnat.
          </note>
          <note>
            Fru talman! Sveriges museer är viktiga för lärande och bildning
            samt som förvaltare av kulturarv och historia. Vi moderater lägger
            största vikt vid museernas roll som självständiga institutioner.
            Museernas verksamhet ska präglas av kunskapsuppbyggnad och hög
            kompetens inom respektive ämnesområde.
          </note>
          <note>
            Offentligt finansierade kulturinstitutioner, såsom museer, ska
            inte politiseras eller styras av ideologiska pekpinnar. De ska
            självfallet vila på en demokratisk grund, men innehållet ska i
            stor utsträckning hållas fritt. Dagsaktuella politiska strömningar
            ska inte styra vilka pjäser eller utställningar som genomförs.
            En alltför omfattande politisk styrning likriktar kulturen och
            gör den i förlängningen ointressant.
          </note>
          <note>
            Fru talman! Moderaterna vill inkludera alla museer – statliga,
            föreningsdrivna, stiftelser, länsmuseer, enskilda och privata
            – i det långsiktiga arbetet med Sveriges museer. Vi är lite bekymrade
            över att den förda museipolitiken har haft ett som vi ser det
            ensidigt fokus på de statliga museerna och deras uppgift. Det
            behövs snarare en bredare, inkluderande politik som fokuserar
            på museiväsendets villkor i stort och på ökad samverkan mellan
            olika museer. Statliga museer bör även kunna överlåta till exempel
            föremål som gåva till alla museer, oavsett huvudman.
          </note>
          <note>
            Moderaterna vill möjliggöra för våra statliga museer att nå fler
            grupper över hela landet. I detta avseende bör exempelvis samarbetet
            mellan skolor och museer vara prioriterat. Den digitala tekniken
            ger också museerna helt nya möjligheter att nå ut oavsett dag
            eller tid på dygnet. Därför ska museerna ges goda förutsättningar
            att arbeta med digitalisering, till exempel genom att det finns
            möjligheter till kompetensutveckling och erfarenhetsutbyte.
          </note>
          <note>
            Fru talman! Jag går över till det särskilda yttrande som vi har
            lämnat tillsammans med Centern och Liberalerna. Det uttrycks i
            två motioner, 1881 och 2823, om ålfiskekulturen längs Hanöbukten,
            vilket även inkluderar mitt hemlän Blekinge.
          </note>
          <note>
            Ålfiskekulturen längs Hanöbukten är unik när det gäller språkbruk
            och traditioner, seder, ärvda kunskaper och generationers bildning.
            Själva ålfisket är reglerat genom åldrätter, vilket är ett system
            med rötter i tiden då södra Sverige – Skåne, Blekinge och Halland
            – var danskt och fisket var av mycket stort ekonomiskt intresse.
            Denna reglering kommer från den tiden. En åldrätt, det vill säga
            ensamrätten att fiska ål inom ett visst bestämt område, räknas
            fortfarande som fast egendom, med lagfart och fastighetstaxering.
          </note>
          <note>
            Längs kusten har vi så kallade ålabodar, vilka utgör platsen
            för de ålagillen där det inte bara äts ål utan där även sång,
            musik och berättartraditionen tar stor plats. Sedan 2015 är ålkustens
            ålfiske listat som ett svenskt immateriellt kulturarv. Just detta
            med immateriellt är oerhört intressant; det handlar alltså inte
            om objekt utan omfattar just traditioner, berättelser och liknande.
            Detta finns formulerat i Unescos konvention om immateriella kulturarv.
            För vår del innebär detta att Sverige ska tillse att kulturarvet
            förblir levande.
          </note>
          <note>
            Av flera anledningar är dock ålakulturen hotad. Det handlar bland
            annat om regelverken kring överlåtelse av åldrätter, internationellt
            fiske som skattar ålbestånden samt omoderna vattenkraftverk. De
            immateriella kulturarven visar var vi kommer ifrån och ger oss
            en förankring i den värld vi lever i. De är värda att skydda och
            bevara för eftervärlden.
          </note>
          <note>
            Med det sagt, fru talman, yrkar jag bifall till reservation 7.
          </note>
          <note>
            (Applåder)
          </note>
          <note type="speaker">
            Anf. 64 ARON EMILSSON (SD):
          </note>
          <note>
            Fru talman! I dag debatterar vi det som har gjort oss alla till
            dem vi är: arv och miljö, den grund vi står på och de rötter vi
            ännu är en levande del av. Det handlar om det svenska kulturarvets
            fantastiska former och vilka verktyg och medel vi har för att
            vårda, förvalta och förmedla detta till kommande generationer
            – i armkrok med de ideella krafter och institutioner runt om i
            vårt land som håller det vid liv. De håller det vid liv när upphovsmännen
            inte längre finns till hands och vårt politiska ansvar och förvaltarskap
            tar vid.
          </note>
          <note>
            Det är här vår förmåga att vårda det arv som har lämnats i våra
            händer prövas, och det är här vår förmåga att såväl bevara som
            bruka och utveckla kulturarvets former för nutida och framtida
            generationer ställs på sin spets. Inget samhälle, ingen grupp
            och särskilt ingen demokrati har fungerat utan någon form av omsorg
            om och känsla för det gemensamma förflutna i en tankegemenskap.
            I vår svenska kulturpolitiska arkitektmodell kan vi som beslutsfattare
            sätta upp mål och avsätta resurser samt fördela och prioritera
            insatser vi ser som särskilt prioriterade.
          </note>
          <note>
            Alltför länge, alltför ofta och alltför okänsligt har en i någon
            mån ned ­ låtande och kritisk attityd präglat en liten men högljudd
            skaras inställning gentemot alla oss som ser kulturarvsfältet
            som särskilt prioriterat. I tider då normkritiken blivit norm
            och då genusutbildning, maktanalys, postko ­ loniala teorier och
            relativisering av bildningsidealen har blivit regel sna ­ rare
            än undantag inom alltför många delar av kultursfären är våra källor,
            minnen och artefakter något av det sista vi har kvar att förvalta
            och för ­ medla på saklig grund.
          </note>
          <note>
            Myndigheten för kulturanalys har konstaterat att debatten kring
            villkoren för att få anslag har blivit alltför politiskt färgad
            inom kultursektorn alldeles nyligen. Det gör att det finns skäl
            att utreda politiseringen av kulturlivet, påpekar man. Historiskt
            har Socialdemokraterna betonat förhållandet mellan kulturen och
            folkrörelserna, borgerligheten och institutionerna. Sedan Miljöpartiet
            tog över ledningen på Kulturdepartementet har signaler om normkritik,
            maktanalys och identitetspolitik varit vägledande och sipprat
            nedåt i det kulturpolitiska vägnätet.
          </note>
          <note>
            Kulturarvet, vilket den breda allmänheten väntar sig att vi ska
            prioritera, har under decennier varit i någon mån styvmoderligt
            behandlat. Från det att grävskoporna skickades till Klarakvarteren
            och rivningsvågen drog över landet under 50- och 60-talen och
            fram till kulturarvspropositionen under föregående mandatperiod
            har konturer och nyckelsymboler som gett upphov till såväl Sverigebilden
            som vår självbild successivt raderats, eroderats och i någon mån
            ersatts med likgiltighet och till och med problematisering av
            om vi över huvud taget har något svenskt kulturarv.
          </note>
          <note>
            Frågan är i sig inte ny, utan den har vandrat och illustrerat
            svensk litteraturhistoria sedan åtminstone 1700-talet. Likväl
            saknar frågan – eller påståendet – grund. Arv, miljö och tradition
            är förvisso inte statiskt, stelnat eller låst i fasta strukturer
            eller i tid och rum. Däremot är sammansättningen av dessa delar
            unik för varje nation, så också för den svenska genom vårt kollektiva
            och levande språk, våra minnen och våra kultur- och naturmiljöer.
            Den är fångad i den svenska litteraturskatten och sångskatten,
            liksom i kameraobjektivets skärpa i bilder av Sune Jonsson, Lars
            Lerin eller Peter Gerdehag. Där syns vår relation till vår bebyggda
            miljö, till åker, skog och äng, husdjur och årstider.
          </note>
          <note>
            Detta har i sin tur utvecklat en av vår a största kulturpolitiska
            scener, det vill säga matbordet och måltidskulturen. Det gäller
            även konsthantverk och kommunikation, huskroppar och sängknoppar.
            Vi är helt enkelt produkter av vår omgivning, och vår omgivning
            är produkter av oss i det unika och särpräglade landskap som vi
            har format och som har format oss och vår mentalitet och andliga
            odling, jämte kristendomens och kyrkans särställning i Sverige
            sedan tusen år.
          </note>
          <note>
            Sverige är ännu ett övervägande kristet land, och lag och sed
            är baserat på detta. Värderingar och sociala koder är kompassnålar
            i denna gemensamma kompass och utgångspunkt. Svenska kyrkan står
            i någon mån ännu mitt i byn, fysiskt och mentalt, och är för många
            den enda kulturscen som finns kvar när andra aktörer har retirerat
            i många bygder.
          </note>
          <note>
            Detta år är en kontrollstation för statens samverkan med kyrkan
            avseende den kyrkoantikvariska ersättningen och den samlade vården
            och förvaltningen av vårt gemensamma kulturhistoriska och kyrkohistoriska
            arv. Det är vårt största samlade kulturarv, men det är hotat –
            dels av snabbt sjunkande intäkter inom Svenska kyrkan, dels av
            att det saknas en samlad nationell strategi för den långsiktiga
            förvaltningen mellan staten och kyrkan.
          </note>
          <note>
            Jag menar att detta brådskar. Sverigedemokraterna har därför
            sedan en tid tillbaka motionerat för en nationell strategi och
            en handlingsplan för kyrkor som riskerar att tas ur bruk eller
            som redan tagits ur bruk. Till detta säger övriga partier nej,
            utan vidare motivering vad jag har kunnat se. För mig är det tydligt
            att det är tid för handling.
          </note>
          <note>
            Fru talman! Handling krävs också i förhållande till lokalsamhället.
            I de nationella målen för kulturmiljöområdet stipuleras att kulturmiljöarbetet
            ska främja en helhetssyn på förvaltningen av landskapet som innebär
            att kulturmiljön tas till vara i samhällsutvecklingen. Så ser
            inte alltid verkligheten ut i dag – snarare tvärtom. Rapporter
            landet runt visar att det krävs ideella medborgarinitiativ där
            kampen för att rädda kulturhistoriska miljöer och arkitektoniska
            värden blir hård och inte alltid framgångsrik.
          </note>
          <note>
            Sverigedemokraterna ser värdet av kulturell hänsyn och kulturell
            planering där ny bebyggelse får harmoniera med äldre hus och där
            historia får stå kvar och ses som en resurs. För kulturmiljövårdens
            skull krävs ett riktat stimulansbidrag till antikvarisk kompetens
            i kommunerna; det har många rapporter visat. Rödlistan över rivningshotade,
            förvanskade och förfulade miljöer behöver vända till en grön lista,
            och kulturarvet behöver ses som en utvecklingsresurs och inte
            en börda. Men vi behöver från vår nivå bistå med rätt stöd och
            rätt resurser.
          </note>
          <note>
            Fru talman! Det räcker inte längre med ord, utan det krävs politisk
            vilja. Kanske är det tyvärr just den som saknas från övriga partier.
          </note>
          <note>
            Fru talman! Riksrevisionen granskade nyligen arbetet med säkerhet
            i de statliga centralmuseernas samlingar och har kunnat konstatera
            följande: bristfällig spårbarhet, otillräckliga åtgärder mot stöld
            och skadegörelse, bristfällig krisberedskap och behov av utvecklat
            stöd från Riksantikvarie ­ ämbetet som statlig expertmyndighet
            i fråga. Man konstaterar också att museerna generellt har god
            kännedom om behov men har svårigheter att hantera och bemöta dem.
            Det gäller inventering och registrering av föremål, men det gäller
            också säkerhet.
          </note>
          <note>
            Sverigedemokraterna budgeterar årligen – sedan år tillbaka –
            för en statlig fond som museisektorn i hela landet kan söka behovsprövade
            medel ur. Sverigedemokraterna budgeterar också för ett ökat anslag
            till Riksantikvarieämbetet samt för ett flertal satsningar som
            vi nu får ett kvitto på är nödvändiga. Varje år avslår utskottsmajoriteten
            dessa ambitioner och blundar för behoven.
          </note>
          <note>
            Det är nu hög tid att öppna ögon och öron – det är vår skyldighet
            mot föregående och efterkommande. Det är också hög tid att se
            hela Sverige, inte bara statliga museer i Stockholm.
          </note>
          <note>
            Avslutningsvis, fru talman: I det betänkande vi i dag debatterar
            återfinns ett batteri av förslag, reformer, insatser och uppmärksammanden
            för det samlade svenska och internationella kulturarvet som Sverigedemokraterna
            skulle vilja se, och jag uppmanar till läsning av dessa.
          </note>
          <note>
            Vi står bakom samtliga våra reservationer, men jag yrkar för
            tids vinnande bifall till reservationerna 4 och 11.
          </note>
          <note type="speaker">
            Anf. 65 PER LODENIUS (C):
          </note>
          <note>
            Fru talman! För Centerpartiet är det en självklarhet att alla
            barn och ungdomar, oavsett ekonomiska förutsättningar och oavsett
            var man bor eller vilka funktionsförutsättningar man har, ska
            kunna ta del av den statliga kulturen. Därför är det självklart
            viktigt att kulturen görs tillgänglig över hela landet. Från Centerpartiets
            sida vill vi exempelvis satsa på att öka tillgängligheten till
            de statliga museerna över hela landet genom till exempel digitalisering
            och utställningar på turné.
          </note>
          <note>
            Det är självklart önskvärt och ligger i museernas uppdrag att
            tillgängliggöra sina samlingar och sprida bildning och kunskap
            om både historia, nutid och framtid.
          </note>
          <note>
            Det finns nationellt intressanta och viktiga kulturarv på många
            håll i vårt land. Det statliga ansvaret för kulturarvet och vår
            historia får därför inte stanna vid storstadens gräns.
          </note>
          <note>
            För oss i Centerpartiet handlar det inte heller bara om det kulturarv
            som ryms inom statliga institutioner utan minst lika mycket om
            det nära kultur ­ arvet i hela landet – det kulturarv som ofta
            vårdas av regioner och kommu ­ ner. Men det handlar kanske ännu
            mer – och ännu vanligare – om de kul ­ turarv som vårdas och visas
            av civilsamhället och av privatpersoner. Det finns till exempel
            många museer och hembygdsgårdar som drivs av före ­ ningar eller
            stiftelser, men det finns också sådana som drivs av privat ­ personer.
          </note>
          <note>
            Vi måste också se många av de kulturarv som finns runt om i vårt
            land som en möjlighet att vara en del av utvecklingen av regionen
            och av samhället som den finns i. Kulturarv finns nämligen över
            hela vårt land – kulturarv som är värda att bevara och lyfta fram.
          </note>
          <note>
            Men vi måste bli bättre på att också lyfta fram viktiga kulturarv
            på ett nationellt plan, även dem som inte finns i Stockholms direkta
            närhet.
          </note>
          <note>
            Kulturarv kan vara tydligt kopplade till en specifik geografisk
            plats, till exempel Glasriket i Småland. Glaset och dess tillverkning
            är ett viktigt kulturarv för Sverige, både som bruksföremål och
            som konstföremål. Satsningen på Glasriket blir här en möjlighet
            att både bevara och lyfta fram det kulturarv glaset och dess industri
            är och att samtidigt utveckla Smålandsregionen – och egentligen
            hela Sverige – för att se möjligheten att marknadsföra Sverige
            också på ett internationellt plan.
          </note>
          <note>
            Det finns, kort sagt, en potential i hela landet, och det finns
            stor kompetens inom kulturarvsområdet över hela landet. Samtidigt
            ligger i dag mycket nationell expertis i storstäderna och då främst
            i vår huvudstad. Mycket av den kunskap som finns ute i landet
            borde komma fler till del.
          </note>
          <note>
            Fru talman! Det rörliga kulturarvet engagerar många i vårt land.
            Det kan handla om en moped, en traktor eller kanske den där bilen
            man drömde om som barn. Det kan vara ett ånglok eller ett flygplan
            av historiskt värde. Det kan vara en segelskuta från förra seke
            lskiftet, då 1800-tal blev 1900 ‑ tal, eller kanske en plastbåt
            från 1970-talet.
          </note>
          <note>
            Det gemensamma är att detta är fordon som har brukats och som
            har transporterat människor och gods runt om i vårt land. De är
            historiebärare från en tid då vårt samhälle blev alltmer mobilt.
          </note>
          <note>
            Varje helg – ja, nästan varje vardagskväll under den ljusa årstiden
            – finns det evenemang runt om i vårt land där det rörliga kulturarvet
            uppmärksammas och inte minst används. Det är många som lägger
            ned en stor del av sin fritid för att bevara dessa klenoder, som
            berättar en viktig del av vår historia för eftervärlden. De berättar
            om en tid då Sverige blev alltmer mobilt och rörligt och om hur
            samhället och människorna formade sig efter denna mobilitet.
          </note>
          <note>
            Det är till största delen ideella krafter som renoverar bilarna,
            båtarna och flygplanen och som driver museijärnvägar och museer
            för dessa klenoder. Samtidigt skapar detta jobb och företagande
            på många olika sätt. Det handlar om försäljning av reservdelar,
            om mekaniker och om verkstäder och båtvarv med specialistkunskaper.
            Inte minst handlar det om besöksmål som genererar såväl handel
            som restaurangbesök och hotellövernattningar.
          </note>
          <note>
            Allt detta skapas ofta på mindre orter och på landsbygden. Förutom
            det viktiga bevarandet av det rörliga kulturarvet är det alltså
            en del av en levande landsbygd och en möjlighet för hela landet
            att leva.
          </note>
          <note>
            Men detta arbete har inte alltid fått den uppskattning det är
            värt. Det finns exempel där politiska beslut och myndigheters
            tolkningar av regelverk har varit hinder och där kulturarvsföremål
            till och med gått förlorade.
          </note>
          <note>
            För att det rörliga kulturarvet ska kunna bevaras behöver det
            brukas och utvecklas. Det är en del av vår historia som skulle
            försvinna om inte alla ideella krafter fanns.
          </note>
          <note>
            Fru talman! I samband med behandlingen av kulturarvspropositionen
            för snart två år sedan beslutade riksdagen om ett tillkännagivande
            som rörde det rörliga kulturarvet. Tillkännagivandet sa att regeringen
            skyndsamt skulle ta fram en lagstiftning som slår fast myndigheters
            skyldigheter och ansvar för historiska transportmedel till lands,
            till sjöss och i luften så att de i sin myndighetsutövning kan
            säkerställa att det rörliga kulturarvet inte avsiktligt eller
            oavsiktligt hindras att brukas, skadas eller rent av destrueras.
          </note>
          <note>
            Regeringen gav till följd av detta tillkännagivande från riksdagen
            Riksantikvarieämbetet i uppdrag, via regleringsbrevet för 2018,
            att undersöka och redovisa förutsättningarna för en lagstiftning
            till skydd för det rörliga kulturarvet.
          </note>
          <note>
            Riksantikvarieämbetets rapport är nu färdig. Det är ett gediget,
            läsvärt och viktigt arbete man har gjort. Det kanske mest centrala
            är förslaget om ett stärkt skydd för det rörliga kulturarvet och
            att en hänsynsregel skrivs in i kulturmiljölagen. Syftet med hänsynsregeln
            är att myndigheter ska ta just hänsyn till intresset av att bevara
            och använda historiska transportmedel. Rapporten innehåller också
            en sammanställning av alla de regler och bestämmelser som i dag
            medför svårigheter och problem när det gäller att bevara och använda
            det rörliga kulturarvet, de historiska transportmedlen.
          </note>
          <note>
            Nu återstår det för regeringen att, som det stod i tillkännagivandet
            här från riksdagen för två år sedan, skyndsamt hantera förslaget
            från Riksantikvarieämbetet. Då förutsätter jag att man hanterar
            det på ett positivt sätt, därför att för varje dag som går är
            det en risk att ovärderligt kulturarv går till spillo för att
            de lagar, regler och bestämmelser som myndigheter har att förhålla
            sig till och tolka inte skyddar eller ger förutsättningar att
            bevara det rörliga kulturarvet.
          </note>
          <note>
            Fru talman! Kulturarv är inte bara det som jag tagit upp här
            i mitt anförande. Det är mycket bredare än så. Jag har till exempel
            inte tagit upp stora delar av det immateriella kulturarvet, exempelvis
            folkmusiken, nyckelharpan och dansen eller Ålarvet vid Ålakusten,
            som Annic k a Engblom så vältaligt tog upp i sitt anförande. Där
            vill jag hänvisa till det gemensam ­ ma särskilda yttrandet från
            Centerpartiet, Moderaterna och Liberalerna.
          </note>
          <note>
            Fru talman! Det finns inte tid för mig att ta upp alla de aspekter
            av kulturarv som jag hade önskat, utan jag får välja att stanna
            här.
          </note>
          <note type="speaker">
            Anf. 66 ARON EMILSSON (SD) replik:
          </note>
          <note>
            Fru talman! Då ska jag passa på att ge Per Lodenius lite mer
            tid.
          </note>
          <note>
            Jag var faktiskt nära att trycka på instämmandeknappen, för det
            var inte mycket som jag kunde ha avvikande meningar om i Lodenius
            anförande. Däremot tänker jag ställa en del frågor.
          </note>
          <note>
            Per Lodenius nämner till exempel att kulturarv finns över hela
            vårt land och att det ska vi vara stolta och nöjda med. Det kan
            nog alla skriva under på. Han säger också att civila och ideella
            krafter ska erkännas, att vi ska stödja de initiativ som de tar
            och rikta ett stort tack till dem. Det ska vi verkligen göra.
            Men då öppnar sig också några frågor.
          </note>
          <note>
            Vi vet att kulturmiljövården är eftersatt i stora delar av landet
            utanför storstadsregionerna. Det saknas muskler och resurser att
            skapa nya kulturreservat där både besöksnäringen och kommunen
            eller ideella civila krafter vill göra detta för att uppmärksamma
            en unicitet eller en egenskap som finns inbyggd. Medlen är för
            små för att göra det.
          </note>
          <note>
            Det saknas också en bredare och mer generell statlig fond för
            museer ute i landet som är stiftelsedrivna, kommunala eller länsmuseiliknande
            att söka medel från för att själva kunna täppa till luckor i sin
            verksamhet.
          </note>
          <note>
            Vi har förslag om att öka anslaget till bildande av nya kulturreservat
            och att inrätta en fond för öppna museer i hela landet. Men vi
            har också ett förslag om att inrätta ett kulturarvs-ROT så att
            privata fastighetsägare och andra ute i landet kan söka medel
            för att restaurera kulturhistoriska miljöer om man har fördyrande
            hantverks- eller miljökostnader.
          </note>
          <note>
            Det här är reformer som Sverigedemokraterna driver och som skulle
            komma kulturarvsföreningar, hembygdsföreningar etcetera till del.
            Centerpartiet har ju sagt nej till dessa, men har man någon ambition
            att driva frågor i den här riktningen vidare i sina kommande förhandlingar
            med regeringen?
          </note>
          <note type="speaker">
            Anf. 67 PER LODENIUS (C) replik:
          </note>
          <note>
            Fru talman! Tack, Aron Emilsson, för frågorna! Jag får svara
            lite mer generellt på frågorna, för det var många detaljer i Aron
            Emilssons frågor.
          </note>
          <note>
            När det gäller kulturreservat, om jag uppfattade frågan rätt,
            vet jag inte om reservat alltid är det rätta i det här fallet.
            Vad det handlar om är hur man ska kunna bevara varje enskilt kulturarv
            på sitt sätt. Då måste man se utifrån uniciteten. Det kan till
            exempel handla om att det rörliga kulturarvet men även fasta kulturarv
            används till något annat än vad de från början var till för. Det
            kan vara ett sätt att vårda dem och se till att de finns kvar.
            Som jag sa i mitt anförande skulle ett kulturarv kunna vara en
            del av en besöksnäring eller på något annat sätt lyfta en region.
          </note>
          <note>
            Jag tror inte på en generell fond att söka från, för då måste
            man styra upp vad pengarna ska användas till. Jag tror mer på
            mer generella och öppna kommunala och regionala bidrag. Från Centerpartiet
            vill vi också se att staten tar ett ansvar för kulturarv mer brett
            och inte bara för de statliga museerna i Stockholms stad, exempelvis.
            Det finns många kulturarv runt om i vårt land som skulle kunna
            ha statligt skydd, exempelvis Glasriket som jag nämnde i mitt
            anförande.
          </note>
          <note>
            Vi i Centerpartiet jobbar väldigt mycket med de här delarna.
            Men jag ser inte riktigt att Sverigedemokraternas förslag ger
            riktigt samma skydd och möjligheter. Det är inte den väg som vi
            i Centerpartiet tror är den rätta att gå.
          </note>
          <note type="speaker">
            Anf. 68 ARON EMILSSON (SD) replik:
          </note>
          <note>
            Fru talman! Då hör jag att det fortfarande ändå finns något slags
            inneboende vilja och ambition från Centerpartiet, som ju tidigare
            år har slagits mycket för deviserna stad och land hand i hand,
            hela Sverige ska leva och så vidare.
          </note>
          <note>
            Per Lodenius tycker att staten ska ta ett större ansvar för kulturarvssektorn
            utanför storstäderna, Stockholm, om jag tolkade det rätt, och
            det ska man göra på olika sätt från statens sida. Då inställer
            sig den självklara frågan: Hur? Det kan man ju inte läsa i Centerpartiets
            budgetförslag på utgiftsområde 17 eller i några statliga initiativ,
            vad jag har kunnat se.
          </note>
          <note>
            Lodenius efterfrågar också mer av generella bidrag för att kommunerna
            själva ska kunna leva upp till både medborgarkraven och krav på
            kulturmiljöhänsyn i plan- och bygglagen, väglagen, järnvägslagen
            och vad det nu kan vara.
          </note>
          <note>
            I det sverigedemokratiska budgetförslaget har vi generella fonder
            och bidrag. Vi har också ett riktat stöd för att kommunerna ska
            kunna söka antikvarisk kompetens, om länsstyrelserna inte räcker
            till för att bistå kommunerna när de ska exploatera, upprätta
            nya detaljplaner, översiktsplaner och liknande. Många kommuner
            saknar helt nödvändig basal kulturmiljökompetens eller antikvarisk
            kompetens. Antingen är kommunen för liten med för litet rekryteringsunderlag
            eller så har man över huvud taget inte resurser att avsätta till
            detta. Här finns ett stimulansförslag från Sverigedemokraterna
            som Centerpartiet också säger nej till.
          </note>
          <note>
            Frågan inställer sig fortfarande , vad man vill se i stället,
            för det finns inte mycket att läsa kring detta i Centerpartiets
            budgetförslag.
          </note>
          <note type="speaker">
            Anf. 69 PER LODENIUS (C) replik:
          </note>
          <note>
            Fru talman! Aron Emilsson talar om vilja och ambition. Jag skulle
            vilja säga att Centerpartiet utför ett gediget arbete och faktiskt
            är garanten för att hela landet ska kunna leva.
          </note>
          <note>
            När det handlar om ansvaret för kulturarvet utanför storstaden
            visar vi i flera olika delar hur vi vill jobba med det. Ett exempel
            är hur vi vill utveckla kultursamverkansmodellen till en nationell
            kultursamverkansmodell. Hela landet ska alltså kunna vara med
            och påverka den nationella kulturpolitiken, och där ska också
            kulturarvet finnas med.
          </note>
          <note>
            När det gäller budgeten var det en övergångsbudget som kom i
            höstas. Till den har vi gjort en enklare budgetförklaring. Vi
            kommer tillbaka med mer gedigna budgetarbeten, nu också i samarbete
            med regeringen. Där kommer vi att föra mycket diskussioner och
            framföra krav på att kulturarvet, tillsammans med allt övrigt
            för att hela landet ska kunna leva, ska få det stöd och den hjälp
            det behöver. Jag vill inte säga att det handlar om ett generellt
            stöd till hela landet när det gäller kulturarvet, utan det handlar
            om att hitta vad som är av nationellt intresse som staten ska
            driva. Sedan ska regionerna och kommunerna jobba genom bland annat
            kultursamverkansmodellen för att kunna bevara kulturarvet åt eftervärlden.
          </note>
          <note type="speaker">
            Anf. 70 VASILIKI TSOUPLAKI (V):
          </note>
          <note>
            Fru talman! Kultur kan ses som en tolkning av oss, vår tid, vårt
            förflutna och våra visioner. Den som tolkar anger tonen i det
            offentliga samtalet. Museer och arkiv är folkbildande institutioner
            och bärare av vårt kulturarv. De är institutioner för vårt kollektiva
            minne och arenor för kulturella möten och uttrycksformer. Historien,
            och därmed kulturarvet, är en oundgänglig del av kulturpolitiken
            och av vår förståelse för vilka vi är och i vilka sammanhang vi
            hör hemma.
          </note>
          <note>
            Hur vi tolkar kulturarvet beror givetvis på rådande kunskapsläge,
            och detta kunskapsläge är i sin tur beroende av hur kritiskt vi
            är beredda att betrakta våra samlingar. Vad är sparat, varför
            och av vem? Vad har inte ansetts tillräckligt viktigt att spara?
          </note>
          <note>
            Jag besökte häromveckan Institutet för språk och folkminnen och
            fick ta del av lite av det fantastiska arkivet för dialekter,
            personnamn och ortnamn som finns i Uppsala.
          </note>
          <note>
            Här finns bland annat en samling av medeltida personnamn. För
            den som likt Aron Emilsson och Sverigedemokraterna inte vill se
            vinsterna med normkritik är det lätt att dra slutsatsen att en
            sådan samling ger oss en heltäckande bild av vad människor hette
            under medeltiden. Men när vi får veta att källorna till stor del
            är ekonomiska dokument författade av män i de högre klasserna
            blir bilden en annan.
          </note>
          <note>
            Genom att synliggöra klass, kön och etnicitet och hur det har
            spelat roll genom tiderna får vi en mer fullödig bild av vår historia.
            Låt mig påpeka att det inte innebär en kunskapsrelativisering.
          </note>
          <note>
            Museer och arkiv bör, med användande av modern teknik, göras
            till öppna, dynamiska kultur- och forskningscentrum för såväl
            dagens som morgondagens besökare. De ska uppmuntra professionell
            forskning om vår historia men också uppmuntra och ge stöd till
            initiativ av grupper av vanliga ortsbor, föreningar och skolklasser
            som söker sin, sin bygds och sitt samhälles historia. Inga entré-
            eller kursavgifter får hindra människor att delta i det arbetet
            eller ta del av vad museerna har att erbjuda. Digitaliseringen
            ger institutionerna nya möjligheter att arbeta på nya sätt och
            möta nya målgrupper.
          </note>
          <note>
            Fru talman! En central fråga när vi pratar om tillgänglighet
            är förstås också museernas placering. En läsning av de motioner
            som vi i dag behandlar ger oss en liten inblick i den bredd av
            museer, samlingar och kulturarvsmiljöer som finns runt om i vårt
            land. Bakom många av motionerna finns en vilja att säkra ett statligt
            stöd till en regional, kommunal eller privat verksamhet.
          </note>
          <note>
            Jag tror att det i de flesta fall finns en viktig poäng i att
            behålla en bredd i ägandeformer och inriktningar. Den bästa vägen
            att gå för att kombinera lokalt inflytande och engagemang med
            en stark finansiering är många gånger genom kultursamverkansmodellen,
            som vi har debatterat många gånger i kammaren. Nu måste dock staten
            visa att det finns ekonomiska muskler i modellen och göra en rejäl
            ekonomisk uppräkning. Även länsstyrelserna behöver få ökade resurser
            för att kunna stötta bevarandet av viktiga kulturmiljöer.
          </note>
          <note>
            Därför väljer jag i dag att stå bakom utskottets förslag till
            beslut om att avslå de motioner som väckts på detta område.
          </note>
          <note>
            Fru talman! Vänsterpartiet väljer att lyfta fram ett förslag
            om att synagogor ska få en ersättning som liknar den kyrkoantikvariska
            ersättningen. Det är ett erkännande av att en våra nationella
            minoriteters religiösa byggnader också är en del av vårt gemensamma
            kulturarv.
          </note>
          <note>
            De svenska judarnas historia ger ett långt historiskt perspektiv
            på religiös etablering och mångfald i Sverige. Från slutet av
            1600-talet har judar bosatt sig i Sverige. Till att börja med
            var de dock tvungna att konvertera till kristendomen. I 1686 års
            kyrkolag krävdes bland annat att de måste döpa sig för att kunna
            bo i landet.
          </note>
          <note>
            På 1770-talet lät kungen judar komma till Sverige utan att konvertera.
            Enligt det så kallade judereglementet från 1782 fick de dock endast
            bosätta sig i Stockholm, Göteborg, Norrköping och Karlskrona.
            De fick inte gifta sig med icke-judar och inte vittna inför domstol.
          </note>
          <note>
            Det dröjde nästan hundra år till, till 1870, innan judarna fick
            liknande medborgerliga rättigheter som alla andra medborgare i
            Sverige. Men det var först vid sekelskiftet 1900 som de fick rätt
            till allmän sjuk- och fattigvård.
          </note>
          <note>
            I mitten av 1800-talet kom en våg av judisk invandring. Bakgrunden
            var svåra judeförföljelser i Östeuropa, särskilt i Tsarryssland.
            Hundratusentals judar reste västerut. Av dem stannade ungefär
            4 000 personer i Sverige.
          </note>
          <note>
            Under tiden fram till krigsutbrottet 1939 tog Sverige emot ca
            3 000 judar från bland annat Tyskland. Det var ett förhållandevis
            litet antal, beroende på en restriktiv flyktingpolitik. Det är
            en riktig skamfläck i vår historia.
          </note>
          <note>
            Under krigsåren kunde dock en stor andel av de danska och norska
            judarna söka sin tillflykt till Sverige, och genom olika aktioner,
            bland annat av Svenska Röda Korset under krigets slutskede 1945
            och strax därefter, kunde ca 11 000–13 000 judiska koncentrationslägerfångar
            transporteras till Sverige.
          </note>
          <note>
            Fru talman! I Sverige finns i dag sju synagogor varav tre ligger
            i Stockholm, två i Göteborg och två i Malmö. Vidare finns i Norrköping
            en synagoga utan verksamhet. Det finns också mindre judiska föreningar
            på flera orter i landet. Uppskattningsvis finns det 20 000 judar
            i Sverige, men endast 7 000 är anslutna till en församling. Det
            är ju inget tvång längre.
          </note>
          <note>
            Synagogor kan i likhet med andra byggnader som har ett högt kulturhistoriskt
            värde eller som ingår i ett bebyggelseområde med ett synnerligen
            högt kulturhistoriskt värde förklaras som byggnadsminne av länsstyrelsen.
            Det saknas dock en särskild reglering i kulturmiljölagen för synagogor,
            vilket vi tar upp i vår motion. Det finns inte heller någon möjlighet
            att ansöka om ersättning motsvarande den kyrkoantikvariska för
            vård och underhåll av synagogor – detta trots att de svenska synagogorna
            är en del av vårt kulturarv och att många av dem besitter stora
            kulturhistoriska värden, något som är uppenbart för den som tar
            del av de svenska judarnas och synagogornas historia.
          </note>
          <note>
            Därför yrkar jag bifall till Vänsterpartiet s motion och vår
            reservation nr 6 i betänkandet.
          </note>
          <note type="speaker">
            Anf. 71 ROLAND UTBULT (KD):
          </note>
          <note>
            Fru talman! Jag yrkar bifall till Kristdemokraternas reservationer
            nr 12 och 19.
          </note>
          <note>
            Vi debatterar alltså kulturarvet, som blivit ett eget politikområde.
            Det handlar om materiella och immateriella kulturarv. Låt mig
            först ge en liten historisk tillbakablick. Jag har arbetat ganska
            många år som historielärare och tycker att det är intressant att
            studera vad det är som har format oss och vårt samhälle.
          </note>
          <note>
            Låt mig passa på att tacka Vasiliki Tsouplaki för att hon tog
            upp judarnas historia och situation, vilket var mycket fint.
          </note>
          <note>
            I det svenska kulturarvet finns det starka trådar bakåt, inte
            bara till luthersk arbetsmoral utan också till vilja till samförstånd.
            Tilliten kallas ibland det nordiska guldet, och det sitter djupt.
            Hederlighet, plikt och ansvar är identitetsvärden hos alla i samhället.
          </note>
          <note>
            Institutet för språk och folkminnen, Isof, arbetar inom kulturarvsområdet
            med att öka, levandegöra och sprida kunskaper om språk, dialekter,
            namn, folkminnen och andra immateriella kulturarv i Sverige.
          </note>
          <note>
            Är detta en politisk fråga? Ja, självklart, om det är så att
            vi med hjälp av myndigheter och skyddande lagar kan bidra till
            att bevara något som annars sakta skulle försvinna ur folks medvetande.
            En förnyad kulturarvspolitik är viktigare än någonsin så att det
            gemensamma kulturarvet blir en angelägenhet för alla, och det
            offentliga samtalet vidgas och fördjupas.
          </note>
          <note>
            Fru talman! Vi har i denna debatt varit i både Nordkorea och
            Sovjet ­ unionen. Vi har också varit i den samiska kulturen. Annicka
            Engblom lyfte upp detta. Vi har också rört oss i det rörliga kulturarvet
            med Per Lodenius och så vidare.
          </note>
          <note>
            Låt mig plocka ned detta på en annan nivå. Jag växte upp på en
            ö utanför Göteborg som heter Öckerö.
          </note>
          <note>
            Förr i tiden, som för mig handlar om när jag växte upp på 50-
            och 60 ‑ talet, fanns det en del original kvar. Det var män och
            kvinnor som var lite originella och speciella men som fanns inkluderade
            i samhället. En kvinna som heter Rita Karolén har skrivit på dialekt
            om dessa original. På detta sätt bevaras en del av det kulturarv
            som finns på Öckerö och som annars hade tynat bort och glömts
            av medborgarna där. Jag ska läsa en dikt av Rita Karolén på bohuslänsk
            dialekt så att ni får en bild av hur det fortfarande kan låta
            ute på Öckerö. Den handlar om en som heter Rickard, eller Reckart,
            som vi kallar honom. Den låter så här:
          </note>
          <note>
            Reckart hade fyllt 84, en rekti öbo, det kan jag bedyra. Han
            kör med moped ifrån Norrgård te hamna. Men då kom polisen och
            bad han å stanna. Dom sa att hjälm måste han ha på. Ja ja, sa
            Reckart, det ska la gå. Så näste gång han skulle te hamna hade
            han stridshjälmen på när polisen sa: Stanna! Vad vell i meg nu
            da, sa Reckart då. Polisen sa: Den hjälmen får du inte ha på.
            Den är inte godkänd och inte alls bra. Reckart han trodde knappt
            det dom sa. Han swara: Är den godkänd för världskrig, då ska den
            nog duga å köra te hamna med också.
          </note>
          <note>
            (Applåder)
          </note>
          <note>
            Fru talman! Vi i kulturutskottet har besökt Scenkonstmuseet i
            Stockholm. Jag har sedan varit där vid två tillfällen och kan
            rekommendera det. Ta gärna med barn! De gillar det interaktiva
            som erbjuds på museet. Där finns musikinstrument från förr och
            nutid. Där finns teaterkläder och gamla scenmodeller från teateruppsättningar.
            Jag nämner detta därför att museerna har en viktig roll när det
            gäller att bevara både det materiella och det immateriella kulturarvet.
            Scenkonstmuseet är exempel på hur man kan jobba kreativt och interaktivt
            med musik, teater, dans och annan kultur.
          </note>
          <note>
            Vi i Kristdemokraterna och andra parter har i olika omgångar
            här i riksdagen debatterat hur regeringen under den förra mandatperioden
            instiftade fri entré på statliga museer. Vi har varit och är kritiska.
            Jag ser fram emot Riksrevisionens granskning av fri-entré-reformen.
            Nationalmuseum, som vi har talat med och besökt, har såvitt jag
            förstår inte fått reformen att gå ihop ekonomiskt.
          </note>
          <note>
            Fru talman! Vilka värden har samhället byggts på som gjort att
            det bestått som ett gott samhälle att leva i? Vilka immateriella
            kulturarv är det som har påverkat och fortfarande påverkar oss?
            För när man tänker efter lever vi i ett fantastiskt land, som
            vi har ärvt från våra fäder. Vi kan tala om sådd och skörd. För
            dem som byggde landet var det mycket strävande och ibland till
            och med hunger. Vi lever i en tid av skörd av det som såtts av
            tidigare generationer med hårt arbete men också goda grundläggande
            värden som ärlighet och trovärdighet. Det har bland annat funnits
            normer som har hjälpt människor att bli en del av ett sammanhang,
            känna tillhörighet och ha en uppgift. Normer är ett ord som ibland
            får klä skott för att vara konservativt och bakåtsträvande.
          </note>
          <note>
            Professor Assar Lindbeck intervjuades för en kort tid sedan i
            tidskriften Forskning &amp; Framsteg om just normer. Han sa:
          </note>
          <note>
            Normer är viktiga överallt, av två skäl, dels att de har konsekvenser
            för mänskligt beteende, dels att de fungerar som begränsningar
            för vårt beteende. Ett normlöst samhälle skulle vara ett ruskigt
            samhälle. Myndigheter och lagar räcker inte för att kontrollera
            våra beteenden. Därför är normer viktiga. Normer kan förändras
            genom exempel som sprids eller via normskapare som föräldrar och
            skola.
          </note>
          <note>
            Han fick frågan: Har du hört ordet normkritik? Han svarade:
          </note>
          <note>
            Ja, men jag har inte förstått betydelsen. Normer är mycket viktiga.
            Ett normlöst samhälle är inget trevligt samhälle.
          </note>
          <note>
            Fru talman! Den kristdemokratiska ideologin innefattar förvaltarskaps
            ­ tanken. Innebörden är att varje generation är skyldig att förvalta
            det som lämnats till den av tidigare generationer för att sedan
            föra det vidare till nästa. Kunskapen om det egna kulturarvet,
            materiellt eller immateriellt, skänker människor trygghet i deras
            identitet. Detta är nödvändigt för att vi ska kunna möta och känna
            respekt för andras kulturer och traditioner.
          </note>
          <note>
            Kulturarvet är i ständig förändring och uppstår i mötet mellan
            det gamla och det nya. Genom att kulturarvet formas i samspel
            med omvärlden blir det också ett viktigt verktyg i kampen mot
            rasism och främlingsfientlighet. En kultur som värnar mångfald
            är förutsättningen för en positiv integration. Att värna och vårda
            det gemensamma kulturarvet är därför en central del i den kristdemokratiska
            kulturpolitiken. Detta bör göras genom en aktiv medvetenhet om
            och förmedling av värden.
          </note>
          <note>
            Nu vill jag att ni lyssnar, för här kommer några väldigt vackra
            uttryck. Man finner dem bland annat i läroplanen för grundskolan,
            under det första stycket om värdegrund. Där kan man läsa dessa
            fantastiska uttryck om vad det är som håller oss samman. Det handlar
            om en aktiv förmedling av värden: människolivets okränkbarhet,
            individens frihet och integritet, alla människors lika värde,
            jämställdhet mellan kvinnor och män och solidaritet med svaga
            och utsatta. Det är detta som har byggt och håller samman vårt
            samhälle. Det är vackra uttryck.
          </note>
          <note>
            Jag vill avsluta så här: Kulturen håller ihop gemenskaper och
            skapar förutsättningar för ett gott samhälle. I överensstämmelse,
            som det står i läroplanen för grundskolan, med den etik som förvaltats
            av kristen tradi ­ tion och västerländsk humanism sker detta genom
            individens fostran till rättskänsla, generositet, tolerans och
            ansvarstagande.
          </note>
          <note>
            (Applåder)
          </note>
          <note type="speaker">
            Anf. 72 ÅSA KARLSSON (S):
          </note>
          <note>
            Fru talman! Vad är ett kulturarv? Denna fråga är inte helt enkel
            att svara på. Underförstått i frågan ligger ytterligare frågor.
            Vad är inte ett kulturarv? Vem är det som har makten att definiera
            vad ett kulturarv är?
          </note>
          <note>
            Fru talman! Kulturutskottets betänkande 2018/19:KrU7, som vi
            nu debatterar, berör ämnen som ligger mig varmt om hjärtat. I
            betänkandet behandlas 58 yrkanden från 48 motioner från den allmänna
            motionstiden som handlar om kulturarvsfrågor. I betänkandet finns
            21 reservationer och ett särskilt yttrande. Reservationerna handlar
            om museifrågor, kyrkoantikvariska frågor samt frågor om immateriellt
            kulturarv och även fornminnen.
          </note>
          <note>
            Kulturarv är ett enormt brett område och ett mycket viktigt sådant,
            för kulturarv är något som vi alla bär med oss, oavsett vilka
            vi är och varifrån vi kommer. Det kulturarv vi har i dag har vi
            tidigare generationers kulturskapare att tacka för, och de kulturskapare
            som lever och verkar i dag skapar kulturarv för kommande generationer.
            Kulturarv är ständigt under förändring, och uppfattningen om vad
            som är ett kulturarv ändras därför över tid. Kulturarvet speglar
            hur vi har utvecklats och levt på den plats på jorden som är Sverige.
          </note>
          <note>
            Sverige är ett väldigt speciellt land, och vi som bor här har
            mycket som förenar oss men även många delar som skiljer oss åt.
            Vi bor i ett avlångt land, och förutsättningarna för människor
            att bo, leva och verka i de olika delarna av landet skiljer sig
            åt en hel del. Därför är det extra viktigt att vi har ett brett
            synsätt på vad Sveriges kulturarv är, så att det blir kärnan som
            förenar oss. För mig som socialdemokrat är det viktigt att kulturarvet
            ska ena oss och inte splittra oss.
          </note>
          <note>
            Vi ska inte heller tro att landsgränserna indelar oss människor
            till att ha helt olika kulturarv. Många av de kulturarv som vi
            har delar vi med våra grannländer, och andra kulturarv skapas
            av folk som flyttar till vårt land. Så har det varit ända sedan
            inlandsisen började smälta bort för 10 000 år sedan.
          </note>
          <note>
            Kulturutbytet med omvärlden pågår ständigt. Influenserna har
            genom århundradena blandats och blivit till vårt gemensamma samhälle.
            Kulturarvet består av gemensamma traditioner, öden och föreställningar
            men berättar också om strider och klasskonflikter, överflöd och
            fattigdom, förtryck och kamp för frigörelse och gemensam välfärd.
          </note>
          <note>
            Vill man öka förståelsen för olika kulturer och kulturarv, för
            traditioner och stärka sambanden mellan dem är det nödvändigt
            att främja ett kulturellt utbyte mellan enskilda individer, samhällsklasser
            och grupper. Vi ska gemensamt skapa kultur och berättelser som
            binder oss samman och ska ­ par ett bättre samhälle i världen.
          </note>
          <note>
            Kulturarvet kommer till uttryck i berättelser om vår historia,
            i materi ­ ella och immateriella lämningar och samlingar, i arkitektur,
            i litteratur, i konsten, teatern, dansen och sångerna genom seklerna.
            Kulturarvet måste vårdas professionellt och med en kritiskt granskande
            ansats. För oss social ­ demokrater är det en grundläggande kulturpolitisk
            uppgift att göra tidigare kultur och konst närvarande och levande.
          </note>
          <note>
            Fru talman! Kulturarvsfrågorna har under de senaste åren lyfts
            upp till att bli ett eget politikområde. År 2017 debatterades
            och beslutades det om den första kulturarvsproposition som någonsin
            lagts fram i Sveriges riksdag. Den innehöll prioriteringar för
            en förnyad kulturarvspolitik för att det offentliga kulturarvsarbetet
            ska kunna utvecklas och komma hela samhället till del.
          </note>
          <note>
            Samma år, i augusti 2017, trädde den nya museilagen i kraft.
            Lagen definierar vad ett museum är och innehåller en särskild
            bestämmelse om museernas självständiga ställning i förhållande
            till den politiska beslutsnivån. Det övergripande målet för museerna
            är att främja kunskap, kulturupplevelser och fri åsiktsbildning.
          </note>
          <note>
            För några veckor sedan hade jag förmånen att besöka Folk och
            Kultur i Eskilstuna, som är en mässa som samlar kulturutövare,
            kulturarbetare, kulturintresserade och kulturpolitiker från hela
            Sverige och även en del från Norden. Där lyftes museilagen fram
            som något som är mycket bra för museerna. Några av de punkter
            som lyftes fram var just definitionen av vad ett museum är, förtydligandet
            av oberoendet samt uppdraget som samlingsförvaltare.
          </note>
          <note>
            Fru talman! Vet ni att det på museer r unt om i landet finns
            minst 100 miljoner föremål samlade? Museerna har en central roll
            i förvaltning ­ en av vårt kulturarv, men även i utvecklingen
            av det då forskningen också är en viktig del av museernas verksamhet.
          </note>
          <note>
            Mitt hemlän Västerbotten är en del av Sápmi. Åren 1950–1951 gjordes
            arkeologiska utgrävningar på Gammplatsen i Lycksele. Då grävdes
            25 kranier upp på den gamla marknadsplatsen, där samer hade begravts
            under större delen av 1600- och 1700-talet. Dessa mänskliga kvarlevor
            skickades till Historiska museet för undersökningar. Där låg de
            sedan länge bortglömda. Det skulle ta 66 år innan de fick komma
            hem till Västerbotten igen, och nu finns de på Västerbottens museum
            i Umeå.
          </note>
          <note>
            Den 9 augusti, på internationella dagen för världens ursprungsfolk,
            ska dessa mänskliga kvarlevor repatrieras, det vill säga åter
            begravas på sin ursprungliga viloplats. Det är den största repatrieringen
            någonsin i Sveriges historia. Detta återbördande berör en stor
            del av de sydsamiska och umesamiska områdena och de släktingar
            som i dag finns spridda på långt större håll än områdena kring
            Lycksele. En repatriering innebär ett försoningsarbete, att göra
            upp med ett smärtsamt förflutet. Frågan är om det är människor
            eller forskningsmaterial som vi talar om. Ägs inte de döda av
            de levande människor som vet vilka de var?
          </note>
          <note>
            Lycksele Sameförening, Lycksele kommun, Svenska kyrkan, Sametinget,
            Västerbottens museum och museet i Lycksele samverkar nu för att
            göra denna ceremoni respektfull och värdig. Samernas historia
            är en viktig del av kulturarvet i Västerbotten, i Sverige och
            i Sápmi.
          </note>
          <note>
            Jag besökte under förra veckan det två dagar långa kulturpolitiska
            toppmötet under Samiska veckan i Umeå. Där lyfte flera av deltagarna
            fram vikten av att invånarna i Sverige och övriga länder som ingår
            i Sápmi måste få kunskap om ursprungsfolket samer och deras historia.
            De är inte en exotisk del av Sverige och Sveriges historia. De
            är en stor del av Sveriges kulturarv.
          </note>
          <note>
            Fru talman! Vi måste också vara medvetna om att kulturarvsfrågorna
            och kulturarvsbegreppet kan användas för att splittra i stället
            för att ena. Vi ser hur det finns krafter i vårt samhälle som
            använder sig av just vårt kulturarv för att sprida hat och främlingsfientlighet
            och som försöker kidnappa vårt kulturarv och göra det till något
            som representerar ett Sverige som är så långt bort från de demokratiska
            värderingar som gör vårt land till vad det är i dag. De försöker
            använda sig av vårt gemensamma kulturarv för att definiera vem
            som är svensk och vem som inte är det.
          </note>
          <note>
            Kulturarvet har i olika tider använts för snäva, ibland extrema,
            politiska syften, som att förhärliga kungamakt och överhet eller
            utvalda folkslag. Då har bara utvalda delar av kulturarvet lyfts
            fram. Sådana inskränkta syften riskerar ständigt att återuppstå
            och måste aktivt förebyggas och bekämpas. De kulturarvsvårdande
            myndigheterna får inte användas för att tillgodose kortsiktiga
            partipolitiska intressen, särintressen eller trender.
          </note>
          <note>
            Med hjälp av vårt kulturarv ska vi i stället skapa berättelser
            och en gemensam bild av Sverige för alla som bor här. Den kanske
            ser lite olika ut beroende på var i landet man bor, men det är
            ändå vår gemensamma berättelse. Kulturarvet ska bidra till att
            människor känner gemenskap.
          </note>
          <note>
            Fru talman! I betänkandet finns ett antal reservationer från
            de övriga partierna. Många av dem är tänkvärda och har en god
            andemening. Men det finns redan ett pågående arbete inom ämnesområdet
            när det gäller många av dessa reservationer.
          </note>
          <note>
            Fru talman! Med dessa ord yrkar jag bifall till kulturutskottets
            förslag till beslut och avslag på alla motioner och reservationer.
          </note>
          <note>
            (Applåder)
          </note>
          <note type="speaker">
            Anf. 73 ARON EMILSSON (SD) replik:
          </note>
          <note>
            Fru talman! 11 miljoner kronor till Institutet för språk och
            folkminnen, 64 miljoner kronor till Riksantikvarieämbetet, 440
            miljoner kronor till kyrkoantikvarisk ersättning, 160 miljoner
            kronor till ett nytt kulturarvs-ROT, 100 miljoner kronor till
            en kulturarvsfond, 140 miljoner kronor till öppna museer, 50 miljoner
            kronor till stimulansbidrag till kulturmiljö och kompetens i kommunerna.
            Detta är några av de behovsprövade insatser som Sverigedemokraterna
            föreslår men som Socialdemokraterna konsekvent yrkar avslag på.
            Snarare gapar det socialdemokratiska förslaget till statsbudget
            tomt när det gäller insatser inom kulturarvsfältet.
          </note>
          <note>
            Jag hör mycket god vilja från Åsa Karlsson, och jag hör mycket
            insikt om och insyn i vad som skulle behövas inom kulturarvsfältet.
            Men detta återfinns inte i socialdemokratisk politik.
          </note>
          <note>
            Åsa Karlsson nämner att det är svårt att definiera vad kulturarv
            är. Jag ska erkänna att det är det. Precis som jag nämnde i mitt
            anförande är det inte statiskt, stelnat och låst i konturer, nationer
            och så vidare. Men det finns sammansättningar av kulturarv som
            gör att vi redan i dag, och även i den socialdemokratiska budgeten,
            ändå avsätter resurser till Institutet för språk och folkminnen,
            till Riksantikvarieämbetet, till Riksarkivet etcetera, som är
            just kulturarvsvårdande myndigheter, därför att vi som nation
            har insett att vi har kulturarv som är värda att prioritera. Vi
            har alltså avgränsat och definierat för att kunna anslå medel.
            Hur ser Åsa Karlsson på denna fråga? Om vi inte kan definiera
            något som vi som nation bör prioritera, hur kan vi då fördela
            och prioritera anslag?
          </note>
          <note type="speaker">
            Anf. 74 ÅSA KARLSSON (S) replik:
          </note>
          <note>
            Fru talman! Kulturarv är ett mycket brett spektrum. Det kan innefatta
            väldigt många olika saker, som flera av talarna tidigare i dag
            har lyft fram. Det kan vara immateriellt kulturarv, platser, byggnader,
            arkitektur, konst och så vidare.
          </note>
          <note>
            För oss är det väldigt viktigt att vi kan satsa på alla delarna
            av kulturarvet. Som Aron Emilsson säger är kulturarv någonting
            som inte är statiskt utan föränderligt över tid. Nu regerar vi
            på en M-KD-budget som SD stödde i riksdagen. I den budgeten är
            det nedskärningar inom kulturutskottets utgiftsområde 17. När
            vi kommer med en vårändringsbudget framöver hoppas vi att vi i
            varje fall kan ställa några av de delarna till rätta.
          </note>
          <note type="speaker">
            Anf. 75 ARON EMILSSON (SD) replik:
          </note>
          <note>
            Fru talman! Åsa Karlsson säger återigen att man från Socialdemokraternas
            sida vill satsa på alla delar. Det är i någon mån omöjligt när
            vi har ungefär 15 miljarder att fördela till alla våra beredningsområden.
            Därför sker ändå definitioner, prioriteringar, omfördelningar,
            omprioriteringar etcetera.
          </note>
          <note>
            Statskontoret, Riksrevisionen, Myndigheten för kulturanalys samt
            civilsamhället har alla påvisat att det finns aktuella, belysta
            särskilda behov som vi som nation någonstans måste gå in och garantera.
            Det går inte att satsa på allt. Men det går att satsa på utvalda
            och prioriterade insatser.
          </note>
          <note>
            De insatserna och de behoven lyser med sin frånvaro även i de
            socialdemokratiska budgetar som man har lagt fram tidigare innan
            övergångsbudgeten och M-KD-budgeten under många år i decennier.
            I praktiken har vissa anslag till kulturarvsområdet snarare minskat.
            De har inte räknats upp efter inflation, pris- och löneomräkning
            och så vidare.
          </note>
          <note>
            Vi i Sverigedemokraterna röstade för vår egen budget i första
            hand och i andra hand på M-KD-budgeten. Det fanns insatser som
            den rödgröna regeringen har drivit som är tveksamma, om de t var
            rätt att bara satsa på 17 statliga museer i storstadsområdena,
            eller om man vill se hela landet, till exempel.
          </note>
          <note>
            Fru talman! Jag vill bemöta några frågor om en viktig del som
            Åsa Karlsson nämner. Det gäller satsningar på den samiska kulturen,
            språket och utbildningsväsendet. Jag kan bara instämma i betydelsen
            av det. Här har vi satsningar där vi till exempel satsar på det
            sydsamiska centret Gaaltije. Vi har satsningar för ett nytt nationellt
            språk- och kulturcentrum för Sápmi. Vi har satsningar på det samiska
            internationella filminstitutet i Kautokeino som Norge gärna vill
            att Sverige är med och medfinansierar. Men även dessa insatser
            säger Socialdemokraterna nej till. Vad vill ni?
          </note>
          <note type="speaker">
            Anf. 76 ÅSA KARLSSON (S) replik:
          </note>
          <note>
            Fru talman! Politik handlar just om prioriteringar. Att vara
            politiker innebär att vi måste göra prioriteringar. Så är det.
          </note>
          <note>
            Vi socialdemokrater vill se att hela landet ska få leva. Man
            ska kunna bo, leva och verka i hela landet och därigenom även
            kunna ta del av kultur i hela landet. Där har vi sagt att så snart
            det bara är möjligt vill vi se fri entré även på länsmuseerna,
            till exempel. Vi satsar även ute i landet.
          </note>
          <note>
            Frågan om samerna är väldigt behjärtansvärd. Samerna har genom
            historien i Sverige behandlats väldigt illa. På samiska veckan
            under de kulturpolitiska dagarna lyftes den frågan fram väldigt
            mycket. Vi måste börja belysa samernas situation och se till att
            folket i Sverige blir mer medvetet om samernas situation.
          </note>
          <note>
            Det kan ske på många olika sätt. Det är inte staten ensam som
            har hand om och ansvar för de frågorna. En stor del av dessa frågor
            ligger även på regionerna och kommunerna. Där måste vi samverka
            och hjälpas åt tillsammans.
          </note>
          <note type="speaker">
            Anf. 77 ANNA SIBINSKA (MP):
          </note>
          <note>
            Fru talman! I dag ska vi debattera kulturutskottets betänkande
            KrU7 om kulturarvsfrågor. Vi lever i en tid som präglas av existentiella
            frågor om identitet, tradition, arv och kultur. Vad måste vi minnas?
            Vad får vi inte glömma? Vilka röster från det förflutna ska vi
            lyfta fram?
          </note>
          <note>
            Nyligen firade vi den internationella kvinnodagen. Varje gång
            jag går igenom Kvinnorummet i riksdagen känner jag glädje och
            stolthet. Det är viktigt att berätta om våra kvinnliga pionjärer
            och förebilder i politiken. För det var inte mer än 100 år sedan
            som den långa rösträttskampen ledde till att kvinnor äntligen
            fick rösträtt och blev valbara till riksdagen.
          </note>
          <note>
            I januari 1922 tog de första kvinnorna p lats i den nyvalda riksdagen.
            I dag är jag en till i den långa kedja av kvinnor som har tagit
            plats i riksdagen och fortsätter att kämpa för jämställdhet och
            en bättre värld för alla.
          </note>
          <note>
            Fru talman! Vad är kulturarvet? I den breda kulturarvspolitiska
            propositionen som Miljöpartiet initierade i regering beskrevs
            begreppet som spår och uttryck från det förflutna som tillskrivs
            värde och som används i samtiden.
          </note>
          <note>
            Kulturarvet kan bidra till gemenskap och skapa förståelse för
            samhällets utveckling, vår kultur och vår historia men kan också
            vara utgångspunkt för kritik av olika samhällsskeenden. Kunskap
            om och förtrogenhet med kulturarvet är också en fråga om bildning.
          </note>
          <note>
            Det är institutionernas samlingar, våra gemensamma kulturskatter,
            enskilda människors språk och levnadssätt, det civila samhället
            och dess traditioner samt mycket annat som tillsammans utgör kulturarvet.
          </note>
          <note>
            Hur kulturarvet mer specifikt definieras är inte en fråga för
            politiker. Det definieras i stället av hur det uppfattas och används.
            I den mån det behöver definieras och avgränsas ska det göras av
            professionen och forskningen. Politiken ska skapa organisatoriska
            ramar och finansiera kulturarvsinstitutionerna medan expertisen
            ska ansvara för förvaltningen av kulturarvet. Institutionerna
            ska stå fria från politisk påverkan.
          </note>
          <note>
            Jag är väldigt stolt över den nya museilagen, som har antagits
            under förra mandatperioden. Den slår fast museernas oberoende
            från politiken och formaliserar principen om armlängds avstånd.
            I lagen stärks också museernas status som kunskapsinstitutioner.
            Detta är centralt för Miljöpartiet.
          </note>
          <note>
            Kulturarvet bör tolkas och omtolkas löpande under tidens gång
            i takt med att ny kunskap tillkommer. Det innebär inte att kulturarvet
            är flyktigt eller godtyckligt. Tvärtom måste kulturarvet omtolkas
            med ödmjukhet utifrån den kunskap som vid varje givet ögonblick
            står till buds. Det som görs i dag kan vara kulturarv i morgon.
            Därför måste den kultur som ska ­ pas i dag förvaltas omsorgsfullt
            så att den kan komma nya generationer till del.
          </note>
          <note>
            Vi anser att kulturarvet är en allmän angelägenhet som ska göras
            tillgänglig för människor. Därför måste museerna och kulturarvsinstitutionerna
            finnas spridda över hela landet. Samverkan mellan museerna ska
            utvecklas så att resurserna inom det allmänna museiväsendet kan
            komma människor till del i hela landet. Vi vill också att lån
            och utbyten mellan institutioner ska underlättas.
          </note>
          <note>
            Jag yrkar bifall till utskottets förslag och avslag på samtliga
            reserva ­ tioner.
          </note>
          <note type="speaker">
            Anf. 78 CHRISTER NYLANDER (L):
          </note>
          <note>
            Fru talman! På SVT sänds nu en dokumentär om hur Sverige en gång
            befolkades. Det finns också andra tv-program och andra tv-kanaler;
            det ska man vara noga med att säga. Men denna är fantastisk på
            så sätt att den beskriver hur isen för ungefär 13 000 år sedan
            drog sig tillbaka från Sverige, och människor började befolka
            den här delen av världen.
          </note>
          <note>
            Några kom söderifrån och började jaga hjortar in i landet och
            bosatte sig sedan här. Plötsligt mötte de människor som kom norrifrån
            och öster ­ ifrån och som också de sökte nya marker och befolkade
            Sverige. Efter ett tag kom ett gäng från ungefär den plats där
            Turkiet ligger i dag och lärde oss här att använda jorden och
            bli jordbrukare. Några tusen år senare kom ett gäng från den ukrainska
            stäppen och befolkade Sverige.
          </note>
          <note>
            De spår som finns kvar av all denna mänskliga rörlighet som har
            skett i den geografi som vi i dag kallar Sverige är det kulturarv
            vi har att förvalta. Så här har det nämligen fortsatt. Folk har
            kommit hit, bosatt sig här och mött andra civilisationer. De har
            blivit utmanade, gift sig med andra, skaffat barn tillsammans
            och sedan fortsatt att utveckla detta fantastiska land till det
            vi har i dag.
          </note>
          <note>
            Resultatet är någon form av kulturarv som är sammanflätat med
            vår omvärld men som ändå är unikt hos oss i och med vår kombination
            av det hela. Vårt uppdrag är att förvalta den del av människans
            arv som finns just här, där vi är just nu. En del av det har vi
            glömt, och annat har vi en önskan om att bevara. Vi har ett sökande
            efter det nya som vi gör tillsammans. Detta är vad vi i dag kallar
            för svenskt kulturarv. Att vårda detta kulturarv innebär att bevara
            kunskap, idéer, föremål och miljöer som speglar de människor som
            har bott här under den tid som Sverige har funnits.
          </note>
          <note>
            Som en del av de centrala bildningsinstitutionerna är museernas
            roll viktigare i dag än någonsin. Uppgiften är att informera,
            inte att uppfostra. Det handlar om att hjälpa vårt minne, men
            också om att hjälpa oss att förstå oss själva och vilka vi är.
            Det handlar om att bevara och främja det som människor i det här
            landet har skapat tillsammans under alla tider. Museerna ska förvärva,
            bevara och främja sina samlingar. De ska också hjälpa oss att
            tolka dem. Men de ska inte lägga till rätta, utan låta oss själva
            förstå.
          </note>
          <note>
            Vi har varit kritiska från Liberalernas sida till mycket av den
            gångna mandatperiodens museipolitik med exempelvis sammanslagna
            museer. Det är rätt bra att det finns en mångfald av röster också
            i tolkningen, och museernas särart bör därför värnas ordentligt.
            Man bör låta dem befrukta varandra snarare än att slå samman dem.
          </note>
          <note>
            Fru talman! Berättelser styr vår tanke. Kulturarvet har ofta
            fått en särställning när det gäller att hålla ihop ett land och
            att skapa gemenskap. Ibland har denna tanke gått så långt att
            man också försöker stoppa andra människor från att tänka fritt.
            Den som äger berättelserna – medier, kulturarv, museer, forskning
            och utbildning – är också de som formulerar vad som får lov att
            tänkas i ett land. Här finns en väldig kraft. Den kan användas
            positivt, men den kan också användas väldigt negativt. Vi har
            sett i historien, och vi har sett runt om i världen, hur människor
            har försökt att använda den kraft som kulturarvet innebär för
            att forma just sin historia.
          </note>
          <note>
            Men det finns inte bara en enda berättelse, och det finns inte
            bara en enda tolkning. Därför är mångfalden av röster så viktig,
            och därför är det också så viktigt att vi som politiker håller
            en armlängds avstånd till hur detta ska tolkas.
          </note>
          <note>
            Fru talman! Berättelsernas kraft förklarar också den förstörelse
            av kulturarv som sker runt om i världen där varje totalitär regim
            försöker få makt. I dag tänker vi framför allt på förstörelsen
            i Syrien, som Isis har ställt till med – denna terrororganisation
            som har förstört det gemensamma mänskliga kulturarvet på ett sätt
            som är helt fruktansvärt. Det är en förlust också för hela mänskligheten.
          </note>
          <note>
            Detta brott, fru talman, är så allvarligt att jag tycker att
            Sverige och Sveriges regering bör prioritera det. Jag vill att
            regeringen arbetar internationellt för att terrororganisationen
            ska ställ a s till svars, och jag vill att stödet till arkeologer
            ökas. Därför yrkar jag bifall till reservation 9.
          </note>
          <note type="speaker">
            Anf. 79 ROLAND UTBULT (KD):
          </note>
          <note>
            Fru talman! Eftersom jag redan har hållit mitt anförande vill
            jag bara förtydliga att jag yrkar bifall till Kristdemokraternas
            reservationer nr 12 och 18.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 31.)
          </note>
          <note>
            § 21 Riksrevisionens rapport om skyddet mot oegentligheter inom
            migrationsverksamheten vid utlandsmyndigheterna
          </note>
          <note>
            Konstitutionsutskottets betänkande 2018/19:KU15
          </note>
          <note>
            Riksrevisionens rapport om skyddet mot oegentligheter inom migrationsverksamheten
            vid utlandsmyndigheterna (skr. 2018/19:15)
          </note>
          <note>
            föredrogs.
          </note>
          <note type="speaker">
            Anf. 80 PER-ARNE HÅKANSSON (S):
          </note>
          <note>
            Fru talman! Var och en av oss som medborgare ska kunna vara trygg
            i att svenska myndigheter, oavsett om det är på hemmaplan eller
            på beskickningar i utlandet, arbetar för att allt ska gå rätt
            till väga. Varje misstanke om att så inte sker ska tas på största
            allvar.
          </note>
          <note>
            Utbildning, kontinuerlig fortbildning och förebyggande arbete
            är vik ­ tiga redskap för att stärka tilliten till och respekten
            för samhällets funk ­ tioner. Öppenhet, medvetenhet och ett starkt
            engagemang är tre begrepp att ta fasta på.
          </note>
          <note>
            I dag behandlas konstitutionsutskottets betänkande utifrån skrivelsen
            från regeringen som handlar om Riksrevisionens rapport om skyddet
            mot oegentligheter inom migrationsverksamheten vid utlandsmyndigheterna.
            Skrivelsen är en genomgång av de åtgärder regeringen har vidtagit
            på området, både sådant som var på gång innan Riksrevisionen började
            sin granskning och sådant som har hanterats med anledning av densamma.
          </note>
          <note>
            Drygt hälften av Sveriges utlandsmyndigheter i form av ambassader
            och konsulat har migrationsverksamhet som handlägger ansökningar
            om visering och uppehållstillstånd i Sverige. Det är dessa som
            berörs av granskningen.
          </note>
          <note>
            Granskningarna välkomnas av regeringen, som i sin skrivelse redogör
            för de åtgärder som vidtagits och det kontinuerliga arbete som
            sker för att stärka skyddet mot att oegentligheter eller på annat
            sätt utnyttjande av ställning förekommer.
          </note>
          <note>
            Jag yrkar bifall till utskottets förslag i betänkandet och avslag
            på följdmotionen.
          </note>
          <note>
            Fru talman! Det kan vara på sin plats att poängtera regeringens
            skrivelse om att skyddet mot oegentligheter överlag fungerar väl.
            Ett ökat antal migrationsärenden och därmed en ökad belastning
            på beskickningarna samt – vilket kan noteras – fler variationer
            av oegentligheter gör att utrikesförvaltningen kontinuerligt ser
            över och ytterligare stärker sina rutiner.
          </note>
          <note>
            Syftet är just att stärka arbetet mot att enskilda människor,
            varav en del är lokalt anställda och rekryterade, utnyttjas eller
            hamnar i situationer där man för egen vinning drar fördelar av
            sin tjänsteställning. Riksrevisionen konstaterar dels att det
            finns en risk att myndigheterna utsätts för påtryckningar, dels
            att antalet anmälningar om oegentligheter vid myndigheterna ökade
            kontinuerligt mellan 2014 och 2017. Granskningen tar fasta på
            dessa år, men det bör betonas att signaler har förekommit också
            tidigare, redan 2010, och att de åtgärder som de facto har vidtagits
            av nuvarande regering är tydliga steg framåt.
          </note>
          <note>
            Enligt Riksrevisionen har ansvarsfördelningen ibland varit otydlig
            mellan de aktörer som har ansvar för utlandsmyndigheterna. Det
            har också saknats tillräckliga krav på en intern styrning.
          </note>
          <note>
            I en motion från Moderaterna påpekas att kontrollrutiner väsentligt
            behöver stärkas för handläggning av migrationsärenden vid utlandsmyndigheter
            och att ytterligare kraft ska läggas på efterhandskontroller och
            utredningar. Jag kan också notera särskilda yttranden från Sverigedemokraterna
            och Centern, som ytterligare vill betona vikten av att markera
            detta. Som jag ser det är detta tillgodosett i och med det arbete
            som pågår i Regeringskansliet.
          </note>
          <note>
            Fru talman! Såväl utrikesutskottet som socialförsäkringsutskottet,
            där frågor om Migrationsverket hör hemma, har beretts tillfälle
            att inkomma med yttranden. Utrikesutskottet konstaterar att en
            rättssäker, effektiv hantering och en god service är mycket viktigt
            för alla utländska medborgare som vill komma till Sverige för
            att leva med sin familj, arbeta, studera, besöka affärskontakter,
            vara turist eller hälsa på släkt och vänner. Det är viktigt för
            att detta ska fungera bra. I yttrandet slås fast att utrikesförvaltningen
            kontinuerligt ser över och ytterligare stärker sina rutiner.
          </note>
          <note>
            Socialförsäkringsutskottet å sin sida hänvisar till att UD under
            de senaste åren har vidtagit en rad åtgärder som syftar till att
            stärka arbetet med att upptäcka oegentligheter och framhåller
            också här regeringens arbete på området.
          </note>
          <note>
            Regeringen delar överlag Riksrevisionens iakttagelser, och Utrikesde
            ­ partementet har initierat ett arbete för att säkerställa att
            skyddet mot oegentligheter omedelbart stärks. Man har också vidtagit
            åtgärder innan granskningen genomfördes.
          </note>
          <note>
            Regeringen instämmer i bedömningen att Migrationsverket s roll
            i utredningar vid utlandsmyndigheterna behöver tydliggöras. Därför
            har UD och Migrationsverket beslutat om ett samrådsdokument om
            hur misstänkta oegentligheter ska hanteras. Arbetet fortskrider
            på ett vad jag kan förstå välordnat och fullt godtagbart sätt.
            En aktuell notering från fjolåret ger vid handen att det 2018
            hanterades 69 000 uppehållstillstånd och över 250 000 viseringsärenden
            vid utlandsmyndigheterna. Totalt inkom detta år 34 anmälningar
            om misstänkta oegentligheter. Av dessa kunde de misstänkta oegentligheterna
            styrkas i två fall, och i ett fall utreds misstankarna fortfarande.
            Arbetet kan inte gå ut på annat än att eliminera att sådana fall
            över huvud taget uppkommer. Men trenden visar att åtgärderna haft
            avsedd effekt. Att arbetet även fortsättningsvis är prioriterat
            är av stor vikt.
          </note>
          <note>
            Fru talman! I sammanhanget kan jag också nämna en skriftlig fråga
            jag nyligen ställt till civilministern angående utbildning i antikorruptionsarbete
            utifrån ett tillkännagivande från konstitutionsutskottet som riksdagen
            gav förra våren. Där har svar inkommit i dag, och i detta ges
            ytterligare redogörelser för det breda arbete regeringen initierat
            för att förtroendet för statsanställda och statens institutioner
            ska vara fortsatt starkt och orubbat.
          </note>
          <note>
            Statskontoret har, efter regeringens uppdrag, skapat ett statligt
            nätverk mot korruption. Inom nätverket deltar ca 230 myndigheter
            i en kompetenshöjande process för lärande och erfarenhetsutbyte.
            Publikationerna En visselblåsarfunktion – överväganden och praktiska
            råd och En kultur mot korruption har tagits fram.
          </note>
          <note>
            För att återknyta till just utlandsmyndigheterna har UD också
            beslutat om vad man kallar etiska riktlinjer vid utlandstjänstgöring.
            Dessa riktlinjer gäller för samtliga utsända vid utlandsmyndigheterna,
            oavsett huvudman. De ska också vara vägledande för den lokalt
            anställda personalen. Även honorärkonsuler förväntas beakta vad
            som sägs i dem. Dessa riktlinjer, som togs fram 2018, ersätter
            för övrigt de tidigare riktlinjer som infördes 2012.
          </note>
          <note>
            Transparens och kontinuerlig uppföljning av regelverket är givetvis
            av stor vikt, och utifrån den skrivelse vi i dag har att ta ställning
            till handlar det om ett ständigt pågående arbete för fortsatt
            tillit till, respekt för och trygghet med samhällets funktioner.
          </note>
          <note>
            (Applåder)
          </note>
          <note type="speaker">
            Anf. 81 PER SÖDERLUND (SD):
          </note>
          <note>
            Fru talman! Riksrevisionens rapport Skyddet mot oegentligheter
            inom migrationsverksamheten vid utlandsmyndigheterna visar att
            det har före ­ kommit flera allvarliga brister i den verksamheten.
            Många av riskanaly ­ serna har inte hållit tillräckligt hög kvalitet.
            Obehörig personal har haft tillgång till känsliga it-system. Risker
            för oegentlighet vid bokningen av intervjutider har upptäckts.
            Det har funnits risk för oegentligheter vid handläggningen av
            migrationsärenden på grund av att bestämmelser och stöd har saknats
            när det gäller vilka kontrollrutiner som bör finnas. Lokal ­ anställd
            personal har saknat kunskap om eller varit dåligt utbildad i hur
            de ska hantera oegentligheter.
          </note>
          <note>
            Riksrevisionen konstaterar slutligen att kontrollen av utlandsmyndigheternas
            migrationsverksamhet varit så undermålig och skett i så liten
            utsträckning att den inte bidragit till att upptäcka oegentligheter.
            Det är alltså omöjligt att avgöra om det låga antalet anmälningar
            om oegentligheter beror på att kontrollerna varit undermåliga.
            I värsta tänkbara scenario kan det under lång tid ha förekommit
            ett flertal oegentligheter och en omfattande korruption vid utlandsmyndigheterna
            då det de facto saknats reell möjlighet att upptäcka felaktigheter
            i handläggningen av migrationsärenden. Det framstår som sannolikt
            att betydligt fler oegentligheter hade kunnat upptäckas och anmälas
            om rutinerna och förutsättningarna hade varit bättre.
          </note>
          <note>
            Sammantaget har det stora antalet brister med stor sannolikhet
            skadat förtroendet för migrationsverksamheten vid utlandsmyndigheterna.
            Som utskottet anför kan det dock konstateras att regeringen i
            stora delar följt Riksrevisionens rekommendationer och börjat
            vidta flera föreslagna åtgärder. Även om vi uppfattar några av
            dessa åtgärder som något otydliga menar vi att åtgärderna som
            nu vidtas behöver utvärderas innan riksdagen tar initiativ till
            ytterligare åtgärder.
          </note>
          <note>
            Fru talman! Sverigedemokraterna ser mycket allvarligt på de uppgifter
            som framkommit och har också lämnat in en begäran till konstitutionsutskottet
            om granskning av regeringens hantering av oegentligheterna inom
            migrationsverksamheten vid utlandsmyndigheterna. Utifrån den informa
            ­ tion vi har i dagsläget är det dock svårt att bedöma om det
            behövs ytterligare åtgärder än de som Riksrevisionen föreslår
            eller hur resultatet av nyligen påbörjade åtgärder kommer att
            utfalla.
          </note>
          <note>
            Vi föredrar därför att i kommande höstgranskning granska hur
            reger ­ ingens styrning av utlandsmyndigheterna fungerar, särskilt
            med fokus på frågor som rör oegentligheter, rutiner och styrning.
            Det kommer då att vara tydligare om de nu påbörjade åtgärderna
            har fått eller kommer att få önskad effekt. Det kommer också att
            vara lättare att bedöma vilka eventuella ytterligare åtgärder
            som behövs för att komma till rätta med problemen.
          </note>
          <note>
            För att inte störa de påbörjade åtgärderna tror vi att det är
            viktigt att de får komma på plats och deras effekter utvärderas
            innan nya åtgärder föreslås. Därför vill vi vänta med att föreslå
            ytterligare åtgärder för att komma till rätta med de problem som
            Riksrevisionen påpekat.
          </note>
          <note>
            I detta anförande instämde Matheus Enholm (SD).
          </note>
          <note type="speaker">
            Anf. 82 LINDA YLIVAINIO (C):
          </note>
          <note>
            Fru talman! När vi nu debatterar regeringens skrivelse om Riksrevisio
            ­ nens rapport om skyddet mot oegentligheter inom migrationsverk
            s amhet ­ en vid utlandsmyndigheterna vill jag inledningsvis välkomna
            den gransk ­ ning Riksrevisionen gjort och de åtgärder regeringen
            vidtagit med anled ­ ning av den.
          </note>
          <note>
            Det är en gedigen granskning som Riksrevisionen gjort, och i
            den uppmärksammas allvarliga brister, risker och sårbarheter inom
            migrationsverksamheten vid utlandsmyndigheterna. Det är därför
            mycket angeläget att dessa brister, risker och sårbarheter åtgärdas
            och hanteras.
          </note>
          <note>
            Det är därför glädjande att Utrikesdepartementet när Riksrevisionen
            inledde granskningen faktiskt påbörjade ett arbete med att vidta
            många åtgärder för att avhjälpa de fel och brister som uppdagats.
          </note>
          <note>
            Fru talman! I dag hanterar 60 utlandsmyndigheter, alltså ambassader
            och konsulat, migrationsverksamhet. Det är ett stort antal, med
            tanke på att 60 av Sveriges ca 100 utlandsmyndigheter bedriver
            sådan verksamhet. Riksrevisionens rapport beskriver på ett bra
            sätt hur sårbara och därmed riskexponerade för oegentligheter
            dessa verksamheter är med tunn personalbemanning, lokalanställda
            med varierande utbildning, utsända på korta tjänstgöringar och
            bristande kontinuitet, hög arbetsbelastning och enpersonshandläggning.
            Frågan kan ställas om vi verkligen klarar av att bedriva migrationsverksamhet
            i den här omfattningen på ett rättssäkert sätt. Jag är säker på
            att regeringen överväger det, och jag tror att vi i riksdagen
            också har skäl att reflektera över denna fråga.
          </note>
          <note>
            Enligt Riksrevisionens generella erfarenhet är otydlig ansvarsfördelning
            en faktor som i sig skapar risker. Den otydliga ansvarsfördelningen
            mellan UD, utlandsmyndigheterna och Migrationsverket är därför
            sedan tidigare ett känt problem. I arbetet med vårt betänkande
            har vi fått veta att Ansvarsutredningens förslag 2017 och Statskontorets
            förslag att ge Migrationsverket huvudansvar för migrationsverksamheten
            bereds i Reger ­ ingskansliet. Det är angeläget att regeringen
            återkommer till riksdagen med information om hur man avser att
            hantera denna risk och hur ansvarsfördelningen kan tydliggöras.
            Det kommer att bli viktigt för riksdagen att följa upp utfallet
            av denna beredningsprocess.
          </note>
          <note>
            Fru talman! Regeringen redovisar i sin skrivelse de åtgärder
            som i övrigt vidtagits för att åtgärda de brister, risker och
            sårbarheter som Riksrevisionen identifierat när det gäller att
            hantera risker för oegentligheter samt för att förebygga, upptäcka
            och hantera anmälda fall av oegentligheter. Det är bra att regeringen
            nu vidtar åtgärder, men på ett par punkter önskar Centerpartiet
            att regeringen gått längre. Dessa har jag pekat på i mitt särskilda
            yttrande i utskottets betänkande.
          </note>
          <note>
            En fråga handlar om integriteten och den oberoende granskningen
            i Regeringskansliets internrevision respektive Utrikesdepartementets
            inspektioner. Regeringen har tyvärr inte valt att följa Riksrevisionens
            förslag att genomföra dessa fristående från varandra utan avser
            att fortsätta genomföra samordnade inspektioner. Detta är en viktig
            aspekt i det bredare arbetet med att säkerställa att oegentligheter
            upptäcks, och jag beklagar regeringens bedömning i den delen.
          </note>
          <note>
            En annan viktig fråga handlar om hur anmälda oegentligheter ska
            han ­ teras. Riksrevisionen föreslog i rapporten att UD på ett
            mer systematiskt sätt skulle informera både internt och externt
            om påstådda och inträffade fall av oegentligheter för att dra
            lärdomar av detta. Riksrevisionen menar att en systematisk spridning
            av sådan information om fall och risker skulle möjliggöra för
            utlandsmyndigheterna att lära av varandra och att utrikes ­ förvaltningens
            arbete med nolltolerans mot korruption också skulle gyn ­ nas.
            Dessvärre har regeringen bedömt att det räcker med intern informa
            ­ tion. Centerpartiet menar att en ökad öppenhet och transparens
            även ex ­ ternt skulle stärka det viktiga antikorruptionsarbetet
            och ytterligare stärka arbetet med att förebygga och upptäcka
            oegentligheter.
          </note>
          <note>
            Med detta sagt, fru talman, kommer det att bli mycket intressant
            att följa regeringens fortsatta arbete med att öka skyddet mot
            oegentligheter inom migrationsverksamheten vid utlandsmyndigheterna.
            Riksrevisionens granskning lämnar många värdefulla bidrag till
            detta arbete.
          </note>
          <note>
            En sak är säker: Ännu återstår mycket och systematiskt arbete
            från regeringens och berörda myndigheters sida för att såväl på
            kort som på lång sikt angripa de brister, risker och sårbarheter
            som finns och som tyvärr har ökat över tid.
          </note>
          <note type="speaker">
            Anf. 83 ERIK OTTOSON (M):
          </note>
          <note>
            Fru talman! Till att börja med yrkar jag bifall till Moderaternas
            reservation.
          </note>
          <note>
            Fru talman! ”200 visum stulna från ambassad.” ”Misstankar om
            svarthandel med köplatser för uppehållstillstånd.” ”Godkände visum
            – misstänks för mutor.” ”Falska visum utfärdade på svensk ambassad.”
            Alla de här rubrikerna handlar om svenska ambassader, uppehållstillstånd
            och visum.
          </note>
          <note>
            Våra viseringar och uppehållstillstånd har ett stort värde. Det
            ökar risken för att utlandsmyndigheterna utsätts för påtryckningar
            från sökande som vill få gynnande beslut eller snabbare handläggning.
            En av våra ambassadörer har sagt följande rörande uppgifterna
            om möjligheter att kom ­ ma före i kön genom att köpa sig till
            en köplats: ”Det är mycket allvarligt av den enkla anledningen
            att du inte ska kunna köpa dig före i kön för det första, och
            för det andra är det så att folk i det läget försöker tjäna pengar
            på någon i en utsatt situation. Vi har nolltolerans mot korruption
            och oegentligheter.”
          </note>
          <note>
            Riksrevisionen har granskat skyddet mot oegentligheter inom migra
            ­ tionsverksamheten vid utlandsmyndigheterna fram till i maj förra
            året. Den skrev dock redan 2013 en granskningsrapport om statliga
            myndigheters skydd mot korruption och betonade att det förebyggande
            arbetet och den interna styrningen och kontrollen behövde stärkas.
          </note>
          <note>
            Riksrevisionen konstaterar i sin senaste granskning att anmälda
            och påstådda oegentligheter vid utlandsmyndigheterna har ökat
            kontinuerligt mellan 2014 och 2017. Granskningen har utgått från
            frågor som gäller skyddet mot oegentligheter inom migrationsverksamheten
            vid utlandsmyndigheterna när det gäller hanteringen av risker
            för oegentligheter, förebyggande av oegentligheter, upptäckt av
            oegentligheter och hanteringen av anmälda fall av oegentligheter.
          </note>
          <note>
            Det stämmer, som regeringen uttrycker i sin skrivelse, att Utrikesdepartementet
            har vidtagit flera åtgärder för att stärka skyddet för oegentligheter
            inom migrationsverksamheten vid utlandsmyndigheterna under det
            senaste året. Riksrevisionen bedömer dock att skyddet på de fyra
            granskade områdena fortfarande är svagt och behöver stärkas. Det
            gäller särskilt kontrollrutinerna i handläggningen av migrationsärenden,
            efterhandskontroller av migrationsverksamheten och utredningar
            av påstådda oegentligheter.
          </note>
          <note>
            Dessutom skriver Riksrevisionen att ansvaret för migrationsverksamheten
            vid utlandsmyndigheterna är otydligt uppdelat mellan utlandsmyndigheterna,
            Utrikesdepartementet och Migrationsverket. Detta påpekades även
            i Ansvarsutredningens betänkande från 2017. Oklara ansvarsförhållanden
            leder till särskilda utmaningar i att säkra ett betryggande och
            gemensamt skydd mot oegentligheter vid utlandsmyndigheterna.
          </note>
          <note>
            På rekommendationen om att Regeringskansliet bör säkerställa
            att internrevisionen genomför fristående revisionsbesök vid utlandsmyndigheterna
            svarar regeringen i stället att det ska avgöras av Regeringskansliets
            internrevision inför respektive revisionsbesök.
          </note>
          <note>
            Vi moderater har följt upp Riksrevisionens rapport med en följdmotion
            där vi noterar att regeringen till viss del har tagit till sig
            av Riksrevisionens slutsatser samtidigt som vi även anser att
            det behövs ytterligare åtgärder.
          </note>
          <note>
            Oegentligheter inom migrationsverksamheten riskerar att skada
            förtroendet för utlandsmyndigheterna men även att påverka statsförvaltningens
            legitimitet. Kontrollrutinerna för handläggningen av migrationsärenden
            vid utlandsmyndigheterna måste förstärkas väsentligt och efterhandskontrollerna
            och utredningarna om oegentligheter utvecklas och förbättras.
          </note>
          <note>
            Fru talman! Det ska, som sagt, vara nolltolerans mot korruption
            och oegentligheter inom migrationsverksamheten vid de svenska
            utlandsmyndigheterna.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 31.)
          </note>
          <note>
            § 22 Granskning av rapporter och meddelande om subsidiaritet
            och proportionalitet m.m.
          </note>
          <note>
            Konstitutionsutskottets utlåtande 2018/19:KU23
          </note>
          <note>
            Granskning av rapporter och meddelande om subsidiaritet och propor
            ­ tionalitet m.m. (COM(2018) 490, COM(2018) 491, COM(2018) 703
            och dnr 400-2018/19)
          </note>
          <note>
            föredrogs.
          </note>
          <note type="speaker">
            Anf. 84 DANIEL ANDERSSON (S):
          </note>
          <note>
            Fru talman! Vi har ett ansvar att vara en aktiv och bidragande
            del i det europeiska samarbetet. Vi är inte bara ett land bland
            flera länder, utan vi är en aktör som både vill och ska bidra
            till utvecklandet och stärkandet av de lagar som gör våra gemensamma
            samhällen bättre.
          </note>
          <note>
            Därför är det för mig glädjande att få belysa nödvändigheten
            i just subsidiaritets- och proportionalitetsprinciperna. Detta
            är en viktig del i att komma framåt i dessa frågor. Vi kan se
            i granskningen att riksdagen sammanlagt har prövat 876 förslag
            och tagit fram 74 motiverande yttranden, vilket innebär att vi
            har haft invändningar mot 8 procent av samtliga förslag som lagts
            fram.
          </note>
          <note>
            Vi kan konstatera att riksdagen i hög grad fortsätter med subsidiaritetsprövningarna
            medan andra parlament väljer att inte pröva i samma utsträckning
            som tidigare.
          </note>
          <note>
            Det vi ska komma ihåg är att genom fördragen har vi fört över
            befogenheter till unionen, och vi styr dessa genom användandet
            av just subsidiaritetsprincipen. Därmed har vi, som tidigare nämndes,
            i 8 procent av fallen tyckt att lagförslag kan tillämpas på ett
            bättre sätt än vad grundförslaget utryckte.
          </note>
          <note>
            Fru talman! Subsidiaritets- och proportionalitetsprinciperna
            ger oss möjlighet att påverka eller i alla fall, och det är ack
            så viktigt, uttrycka vår ställning till både hur och var ett beslut
            bör tas.
          </note>
          <note>
            För att göra det lite tydligare innebär detta alltså att vi har
            fått verktyg för att kunna besluta på olika sätt. Det vore dumt
            om vi inte använde oss av dessa, och vi kan läsa oss till i rapporten
            att ett bra arbete med prövningarna har gjorts. Men vi ska komma
            ihåg att användningen av dessa olika prövningssätt stärker både
            trovärdigheten och legitimiteten gentemot medborgarna när det
            gäller att vi ledamöter gör vår insats i går och i dag för ett
            bättre samhälle i morgon – förutsatt att man tillämpar principerna
            på rätt sätt så att medborgaren känner en större acceptans för
            politiken. En ­ ligt rapporten upplevs det att tillämpningen har
            uppnåtts i hög grad.
          </note>
          <note>
            Fru talman! Sverige är ett land där vi känner en stark tillhörighet
            och gemenskap. Det är ett land bland flera länder som aktivt ska
            fortsätta bidra till EU:s gemensamma demokratiska process. Men
            jag pratar inte om i går eller i dag, utan jag pratar om det samhälle
            vi kommer att ha i morgon och det samhälle som vi tillsammans
            ska skapa och som är byggt på samsyn, demokrati och sammanhållning.
          </note>
          <note>
            Rapporten vittnar i flera delar om att vi som land har föregått
            med gott exempel genom att pröva de olika lagstiftningarna genom
            den möjlighet som prövningsmöjligheterna ger oss, och det förvånar
            mig inte. Som svensk förväntar jag mig inget annat än att vi gör
            vårt yttersta. Vi ska pröva, och vi ska utmana om möjlighet ges.
            Vi ska inte göra mindre av det som gör oss mer trovärdiga och
            som gör att besluten tas så nära medborgaren som det bara går
            med bästa möjliga effekt.
          </note>
          <note>
            Fru talman! Konstitutionsutskottet har granskat rapporter och
            meddelande om subsidiaritets- och proportionalitetsprincipernas
            tillämpning. Med detta sagt yrkar jag bifall till konstitutionsutskottets
            ställningstagande att lägga KU23 till handlingarna.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 31.)
          </note>
          <note>
            § 23 Förskolan
          </note>
          <note>
            Utbildningsutskottets betänkande 2018/19:UbU7
          </note>
          <note>
            Förskolan
          </note>
          <note>
            föredrogs.
          </note>
          <note type="speaker">
            Anf. 85 MARIA STOCKHAUS (M):
          </note>
          <note>
            Fru talman! Svensk förskola är något vi kan vara stolta över.
            Många utländska delegationer kommer hit för att titta på hur vår
            förskola fungerar.
          </note>
          <note>
            Alliansregeringen stärkte förskolans roll genom att göra den
            till en egen skolform. Med målmedvetna satsningar stärktes kvaliteten,
            inte minst pedagogiskt. Det är en utveckling som vi ska vara rädda
            om.
          </note>
          <note>
            Den viktigaste förutsättningen för att säkerställa kvalitet är
            att det finns utbildade förskollärare som kan ansvara för den
            pedagogiska kvaliteten och utvecklingen. Det är redan i dag brist
            på förskollärare. Och enligt Skolverkets prognoser kommer det
            att bli värre. Det behöver utbildas fler förskollärare, och de
            som i dag jobbar i förskolan måste känna att det är attraktivt
            att arbeta kvar.
          </note>
          <note>
            Fru talman! Förskollärare borde ha möjlighet att blir förstelärare.
            Det skulle höja statusen och locka fler till yrket. Det skulle
            även vara ett sätt att få befintliga förskollärare att stanna
            kvar i yrket eftersom de kan känna att det finns möjlighet att
            göra karriär.
          </note>
          <note>
            Förskollärarnas kompetens behöver också stärkas. Det är inte
            minst viktigt för att stärka läroplanens inslag av matematik,
            naturkunskap och teknik. Förskollärarnas möjligheter och kompetensutveckling
            måste därför stärkas, och Förskolelyftet behöver permanentas och
            kompletteras med digital kompetens.
          </note>
          <note>
            I dag finns ingen kompletterande pedagogisk utbildning för akademiker
            och yrkesverksamma som vill bli förskollärare. Vi moderater vill
            att en sådan ska införas, för att underlätta för människor som
            vill skola om sig till förskollärare. Vi måste ta till vara dem
            som är intresserade av att jobba i förskolan.
          </note>
          <note>
            Fru talman! I den utvärdering av förskolan som Skolinspektionen
            har gjort och som presenterades förra året framkommer att kvaliteten
            skiftar mellan förskolor. Förskolan är inte likvärdig.
          </note>
          <note>
            Skolinspektionen är ansvarig för ti llsyn av kommunala förskolor.
            I praktiken innebär det att de gör få fysiska besök på förskolor
            vid sina kommuninspektioner. De intervjuar ofta ett urval av föräldrar
            och personal men besöker sällan själva verksamheten. När det gäller
            fristående förskolor är det kommunerna som ansvarar för tillsynen.
            Skolinspektionen har i utvärderingar konstaterat att kommunernas
            tillsyn är av varierande kvalitet.
          </note>
          <note>
            Vi moderater anser att det är viktigt att kvaliteten i förskolorna
            följs upp. Om man menar allvar med att vilja ha en likvärdig förskola
            måste även uppföljningen fungera på ett likvärdigt sätt över hela
            landet, oavsett vilken huvudman som bedriver verksamheten. Vi
            anser att det behövs en översyn av hela systemet för tillsyn av
            förskolor, för att säkerställa att alla barn har tillgång till
            en förskola av hög kvalitet.
          </note>
          <note>
            Fru talman! Förskolan utgör ett viktigt första steg i utbildningssystemet.
            I och med den nya läroplanen stärktes fokuset på lärande. Vi moderater
            anser att det uppdraget bör stärkas ytterligare genom att förskolan
            får mätbara kunskapsmål.
          </note>
          <note>
            När barnen går vidare till förskoleklass är det viktigt att överlämningen
            sker metodiskt för att garantera att de nya lärarna redan från
            dag ett känner till barnens behov och förutsättningar. Skolverket
            bör få i uppdrag att ta fram ett stöd för att kvalitetssäkra överlämningen
            mellan förskola och förskoleklass.
          </note>
          <note>
            Förskolans uppgift är att lägga grunden inför skolstarten. Det
            spelar särskilt stor roll för barn som kommer från studieovana
            hem. I min hemkommun har man utökat tiden i förskolan för barn
            som har föräldrar som är arbetslösa. Det är ett sätt att säkerställa
            att barn från mer socioekonomiskt utsatta hem får bättre förutsättningar
            att klara skolan. Vi moderater vill att barn till föräldrar som
            står utanför arbetsmarknaden ska få mer tid i förskolan. Vi vill
            utöka rätten till förskola till 30 timmar i veckan för barn vars
            föräldrar får långvarigt försörjningsstöd eller är arbetslösa.
          </note>
          <note>
            Barn till nyanlända är en annan grupp som har särskilt stort
            behov av en förskola av hög kvalitet som kan arbeta med språkutveckling.
            Riksdagen har redan gjort ett tillkännagivande till regeringen
            om att regeringen bör tillsätta en utredning för att undersöka
            hur en obligatorisk förskola med språkutveckling kan införas.
            Förskolan fyller en särskilt viktigt roll för de barn som inte
            talar svenska eller som har föräldrar som inte är svensktalande.
          </note>
          <note>
            Vi moderater står naturligtvis bakom alla våra reservationer.
            Men för tids vinnande yrkar jag bifall bara till reservation nr
            4.
          </note>
          <note type="speaker">
            Anf. 86 MICHAEL RUBBESTAD (SD):
          </note>
          <note>
            Fru talman! Vi stöder självklart samtliga 12 reservationer från
            Sverige ­ demokraterna. Men jag vill yrka bifall särskilt till
            reservationerna 4 och 14.
          </note>
          <note>
            Vi debatterar i dag förskolan och de sextiotalet inkomna motionerna
            på området. Ämnen som berörs är bland annat förskolans inriktning
            och kvalitet, deltagande i förskola samt annan pedagogisk verksamhet.
            Något som vi däremot inte berör i tillräcklig utsträckning i dag
            men som vi behöver återkomma till är arbetsmiljön och arbetsvillkoren
            för alla anställda inom förskolan runt om i landet. Jag tänker
            främst på det så kallade Förskoleupproret och de tusentals vittnesmål
            som berättar om en fullständigt ohållbar vardag.
          </note>
          <note>
            Även om vi inte berör det i tillräcklig utsträckning just i dag
            vill jag sända en hälsning till alla personer som ligger bakom
            upproret: Vi hör er. Vi ser er. Vi tar del av era historier. Och
            ni har mitt ord på att jag som politiker kommer att göra vad jag
            kan under mandatperioden för att förbättra er situation.
          </note>
          <note>
            Såväl SD som M, KD, C och L talar om en obligatorisk språkförskola
            i någon form i de motioner vi avhandlar i dag. I motionen Reformagenda
            för Sverige från bland andra C och L kan man till exempel läsa
            att ”inga barn ska börja grundskolan utan att kunna svenska”.
            Därför föreslog C och L tillsammans med M och KD införande av
            en obligatorisk språkförskola för nyanlända.
          </note>
          <note>
            I Sverigedemokraternas motion på området står det att ”många
            barn med utländsk härkomst växer upp i våra utsatta områden utan
            att ta del av den svenska kulturen, våra svenska värderingar och
            vårt sätt att leva”. Sverigedemokraterna vill därför ”att de barn
            som växer upp i utsatta områden med två utländska föräldrar från
            tre års ålder obligatoriskt ska gå i förskola”.
          </note>
          <note>
            SD, M, KD, L och C är alltså överens om att en obligatorisk språkförskola
            ska införas. Vi har en majoritet i Sveriges riksdag. Men sedan
            finns också januariöverenskommelsen.
          </note>
          <note>
            Moderaterna och Kristdemokraterna står fortfarande bakom den
            gemensamma motionen. Vi i Sverigedemokraterna har valt att ställa
            oss bakom den och yrka bifall till reservationen. Centern och
            Liberalerna backar däremot från sin egen motion med hänvisning
            till att man avser att genomföra förslaget i enlighet med den
            sakpolitiska januariöverenskommelsen.
          </note>
          <note>
            Den enda trösten här är att förslagen trots allt är relativt
            lika, i alla fall på papperet. Men de är uppenbarligen så pass
            olika att C och L bedömer att de inte kan yrka bifall till sin
            egen motion och sin egen politik. Jag återkommer till varför jag
            anser att den nuvarande regeringens politik för förskolan inte
            är rätt väg att gå.
          </note>
          <note>
            I den fria lek som ska dominera förskolan tränar sig barnen på
            social kompetens, samarbete, kreativitet och initiativförmåga.
            Att barnen utvecklar sin språkliga förmåga är grundläggande för
            en lyckad skolstart. Vi tyck ­ er att man i stället för att erbjuda
            modersmålsundervisning till barn med utländsk härkomst ska satsa
            dessa resurser på extra träning i svenska språket. Det är ju det
            svenska språket barnen ska lära sig för att fungera i samhället
            och kunna skaffa sig ett arbete i vuxen ålder.
          </note>
          <note>
            Språket är den enskilt viktigaste faktorn för lyckad integration.
            Utan ett godtagbart språk är chanserna att lyckas i samhället
            tyvärr väldigt små. Därför vill vi att samtalsspråket på våra
            förskolor ska vara svenska. Vi vill också att alla som anställs
            i våra förskolor ska tala godkänd svenska för att erhålla anställning.
          </note>
          <note>
            Redan i dag står det inskrivet i skollagen att den som bedriver
            pedagogisk verksamhet på en förskola ska ha minst en utbildad
            förskollärare. Trots det förekommer det att förskolor helt saknar
            utbildad personal. Det är inte acceptabelt. Sverigedemokraterna
            vill därför att Skolverket och SKL utformar nationella riktlinjer
            med krav på Sveriges kommuner att vidta åtgärder mot de förskolor
            som inte följer skollagens bestämmelser gällande kompetens. Men
            vi kan konstatera att en majoritet i denna kammare tyvärr inte
            anser att förskolor utan utbildad personal är ett tillräckligt
            stort problem för att man ska agera.
          </note>
          <note>
            All undervisning och planerad verksamhet i förskolan ska vara
            evidensbaserad, eller som minst inte strida mot tillgänglig evidens
            och beprövad erfarenhet. Det innebär att vi inte vill att förskolan
            bedriver genusstyrande verksamhet. Detta innebär självklart inte
            att vi ska tvinga in barn i könsstereotyper utan att vi låter
            barn utvecklas i den riktning som faller dem naturligt.
          </note>
          <note>
            Inte heller ska politiska trender eller aktuella flugor få genomslag
            i förskolepedagogiken. Partipolitik ska utövas i de demokratiska
            arenor vi har för detta, vilket inte är förskolan.
          </note>
          <note>
            Tidningen Världen idag är en rikstäckande och politiskt obunden
            nyhetstidning på kristen grund. Tidningen har bland annat nominerats
            till Stora journalistpriset och har även vunnit Guldspaden. De
            flesta ledamöter här i kammaren är nog bekanta med den eftersom
            vi erhåller den i våra postfack ungefär tre gånger i veckan.
          </note>
          <note>
            För omkring sex månader sedan publicerade tidningen en artikel
            efter att en anställd barnskötare hade slagit larm. Den handlade
            om en förskola i Sydsverige där alla barn ska benämnas ”hen”.
            Vidare slänger man Astrid Lindgren-böcker, och pojkar pressas
            att bära klänning.
          </note>
          <note>
            Droppen för barnskötaren i fråga var när en flicka, efter att
            ha benämnts ”hen” i flera månader, ställde frågan: Är jag en flicka
            eller en pojke? Barnskötaren besvarade frågan, trots att hon inte
            fick, och sa: Du är en flicka.
          </note>
          <note>
            I barnböckerna på förskolan hade ”han” och ”hon” strukits över
            med Tippex och ersatts med ”hen”. Man slängde Pippiböcker för
            att det inte fanns några könsneutrala personer i dem. Dockor,
            bilar och tågleksaker åkte ut. Där fanns endast leksaker som till
            exempel lego eftersom dessa inte ansågs falla inom ramen för en
            viss könsnorm. Mamma och pappa ska benämnas ”förälder”, och man
            bytte ut ord som ”snögubbe” och ”jultomte” till könsneutrala benämningar
            som ”snöfigur” och ”julperson”.
          </note>
          <note>
            När man ställer sig frågan hur detta vansinne har kunnat uppstå
            behöver man tyvärr inte gå längre än till exempelvis det pressmeddelande
            som regeringen inför förändringen av läroplanen för grundskolan
            sände ut. Man skrev: ”Regeringen ändrar också i läroplanen så
            att begreppen barn och elever används – i stället för begreppen
            flickor och pojkar.” Vidare ska barn få lära sig att kritiskt
            granska könsmönster och hur de kan begränsa människors livsval
            och livsvillkor.
          </note>
          <note>
            I läroplanen för förskolan kan vi läsa att förskolans arbetslag
            ska utmana barnen att inte göra könsstereotypa val. I stället
            för ett jämställdhetsarbete som ger barn lika möjligheter ska
            pedagogerna i förskolan alltså kliva in och påverka barnens lek
            och beteende.
          </note>
          <note>
            Vidare kan det faktum nämnas att regeringen vill att 15-åringar
            ska kunna genomgå könsbyte utan vårdnadshavarens samtycke eller
            delaktighet, något som tack och lov har fördömts av Lagrådet.
          </note>
          <note>
            Jag skulle kunna fortsätta med exempel. De tar tyvärr inte slut.
            Detta är anledningen till att jag är mycket kritisk till att regeringens
            politik är den linje som tack vare januariöverenskommelsen ska
            råda i förskolan när det egentligen finns en majoritet för en
            helt annan inriktning.
          </note>
          <note>
            Artikeln som jag hänvisar till är således mycket upprörande att
            läsa men tyvärr inte speciellt förvånande. Jämställdhet handlar
            om att vi ska ha samma möjligheter och samma rättigheter, oavsett
            kön, vilket redan finns lagstadgat. Om vi i stället för att sträva
            efter könsneutralitet accepterar varandras olikheter kan vi använda
            våra olika egenskaper för att komplettera varandra och samarbeta.
            Det är jämställdhet på riktigt.
          </note>
          <note>
            Jag vill avsluta med en retorisk fråga till kammaren: Kommer
            ni ihåg när vi var små och gick i förskolan och mådde dåligt för
            att vi inte hade könsneutrala leksaker?
          </note>
          <note>
            Det gör inte jag heller.
          </note>
          <note>
            (Applåder)
          </note>
          <note>
            I detta anförande instämde Jörgen Grubb, Patrick Reslow och Robert
            Stenkvist (alla SD).
          </note>
          <note type="speaker">
            Anf. 87 MARIA STOCKHAUS (M) replik:
          </note>
          <note>
            Fru talman! Jag har ett par frågor. Det gäller först tillagningskök.
            Jag har ett långt förflutet ute i en kommun och är nyfiken på
            hur mycket Sverigedemokraterna har avsatt för detta. Har Sverigedemokraterna
            någon som helst aning om vad det kostar om man bygger om ett mottagningskök
            till ett tillagningskök? Hur ser finansieringsförslaget ut?
          </note>
          <note>
            Det här är ett väldigt populistiskt och trevligt förslag som
            man kan hålla med om. Det låter jättebra, men det är inte mycket
            värt om det inte finns pengar avsatta. Jag kan garantera att kommunerna
            själva inte har me ­ del tillgängliga så att de kan genomföra
            en sådan omfattande ombyggna ­ tion av alla sina förskolor.
          </note>
          <note>
            Fru talman! Jag har en annan fråga som handlar om evidens, vilket
            ledamoten talade sig väldigt varm för när det gällde bristen på
            evidens avseende genuspedagogik.
          </note>
          <note>
            Ledamoten tog upp modersmålsstödet i förskolan. I era motioner
            står det ”modersmålsundervisning”. Denna benämning stämmer inte
            riktigt, för modersmålsundervisning i egentlig mening förekommer
            inte i förskolan. Däremot har barn rätt till stöd för att utveckla
            sitt modersmål. Det finns oerhört mycket forskning som pekar på
            att om man inte utvecklar sitt eget modersmål först är det väldigt
            svårt att lära sig ett annat språk. Evidensen för att i förskolan
            få stöd för sitt eget modersmål är väldigt stark. Det verkar ni
            i detta hänseende välja att bortse från.
          </note>
          <note type="speaker">
            Anf. 88 MICHAEL RUBBESTAD (SD) replik:
          </note>
          <note>
            Fru talman! Tack, Maria Stockhaus, för det första replikskifte
            jag har i min karriär som politiker i Sveriges riksdag!
          </note>
          <note>
            Vad gäller tillagningskök har jag tyvärr inte siffrorna framför
            mig och kan därför inte ge dig några exakta kronor och ören. Jag
            har dem inte med mig. Sverigedemokraterna har ett stimulansbidrag
            till kommunerna så att de ska ges möjlighet att påbörja detta
            arbete. Det handlar helt enkelt om ett samarbete mellan riksdag
            eller staten och de lokala förskolorna och kommunerna för att
            de ska kunna genomföra detta.
          </note>
          <note>
            Det rör sig om lite olika summor för att ställa om ett kök. Det
            beror på förutsättningarna från början. Det kan röra sig om alltifrån
            100 000 och uppåt. Det är väldigt olika från fall till fall. Vi
            satsar till en början en stimulanspeng för att de ska kunna påbörja
            detta. Sedan får vi löpande se hur det utvecklas. Kanske behöver
            vi satsa mer, eller så räcker pengarna och blir till och med över.
          </note>
          <note>
            När det gäller modersmålsundervisning eller modersmålsstöd finns
            det enligt mig lika mycket studier som pekar åt det andra hållet
            och att det inte ger någon direkt effekt. Det beror lite grann
            på hur man tittar på det. Det finns såklart forskning som stöder
            detta, men det finns också forskning som säger att det inte ger
            någon direkt effekt.
          </note>
          <note type="speaker">
            Anf. 89 MARIA STOCKHAUS (M) replik:
          </note>
          <note>
            Fru talman! Som jag trodde är förslaget om tillagningskök ett
            slag i luften och ren populism. De flesta kommuner runt Stockholm,
            som jag kommer ifrån, kämpar för att klara av att erbjuda förskoleplats
            i tid, det vill säga bygga ut antalet förskoleplatser. Ett stimulansbidrag
            på 100 000 per kök för att ställa om tror jag till att börja med
            är lågt räknat. Uppskattningen av vad detta kommer att kosta är
            inte realistisk. Dessutom är frågan om man ska prioritera förskoleplatser
            eller tillagningskök. I vissa fall kan maten i större kök ha bättre
            kvalitet. Att det alltid är bäst med tillagningskök är en floskel.
          </note>
          <note>
            Jag vill gärna höra av Michael Rubbestad vilken forskning som
            har kommit fram till att det inte är viktigt att ha modersmålsstöd
            och att inte lära sig sitt modersmål först. Kan Michael Rubbestad
            ge namnet på någon forskningsrapport eller någon forskare som
            har kommit fram till detta?
          </note>
          <note type="speaker">
            Anf. 90 MICHAEL RUBBESTAD (SD) replik:
          </note>
          <note>
            Fru talman! Tack för detta, Maria!
          </note>
          <note>
            Det kan börja vid 100 000. Det kan såklart också bli betydligt
            dyrare än så. Det är extremt varierande från fall till fall. Man
            kan heller inte se på bara Stockholm, som är ett enskilt exempel.
            Förutsättningarna är olika beroende på var man befinner sig i
            landet. Det kan också handla om olika avstånd mellan förskolorna.
            Se bara på Vilhelmina kommun, som är, tror jag, 32 mil bred. Det
            är ganska långt mellan de olika förskolorna.
          </note>
          <note>
            Vi riktar ett första stimulansbidrag och får sedan se hur det
            faller ut. Därifrån kan vi utveckla det. Men vi måste börja någonstans.
            Vi tror nämligen på idén om tillagningskök.
          </note>
          <note>
            Vad gäller forskningen kan jag inte här och nu ge dig några konkreta
            namn. Men om du är intresserad, Maria, kan jag självklart ta fram
            konkreta exempel och återkoppla. Jag fortsätter gärna diskussionen
            vid ett senare tillfälle.
          </note>
          <note type="speaker">
            Anf. 91 TREDJE VICE TALMANNEN:
          </note>
          <note>
            Jag vill påminna om det något tjatiga påpekandet om talmansrollen.
            Vi talar via talmannen och inte med förnamn, ett ”du” eller direkt
            till ledamoten.
          </note>
          <note type="speaker">
            Anf. 92 NIELS PAARUP-PETERSEN (C):
          </note>
          <note>
            Fru talman! Till en början vill jag säga att vi såklart står
            bakom alla våra motioner, men jag vill särskilt yrka bifall till
            reservation nr 2.
          </note>
          <note>
            Det gläder mig väldigt mycket att kunna stå här i Sveriges riksdag
            och debattera förskolan. Det finns knappt något som är viktigare
            för våra barns välmående och deras långsiktiga utveckling.
          </note>
          <note>
            Det är där vi vill börja. Vad innebär egentligen den långsiktiga
            målsättningen för barnen i förskolan? Det är själv klart att de
            ska må bra. De ska vara trygga. De ska kunna bygga den framtid
            de själva vill ha. De ska lära sig att bygga utifrån egna förutsättningar
            och den egna viljan, inte utifrån andra människors krav. Därför
            är olika typer av pedagogik som stärker människor att kunna se
            olika perspektiv väldigt bra även i förskolan.
          </note>
          <note>
            Det som vi har särskilt fokus på från Centerpartiets sida är
            att vi vill bygga ut förskolan, så att fler kan få bättre förutsättningar.
            Det är väldigt viktigt. Nu kommer jag från Malmö, men vi ser även
            på många andra ställen i landet att det finns oerhört många barn
            i vårt samhälle som inte får de chanser som andra barn har. Det
            gäller särskilt i våra utanförskapsområden. Vi ser också i utanförskapsområdena
            att det är bland de barn som kanske behöver förskolan och den
            pedagogiska utvecklingen som absolut mest som det är ”færrest”
            som faktiskt tar del av den. Det är någonting som vi i Centerpartiet
            har särskilt fokus på.
          </note>
          <note>
            Därför vill vi bygga ut förskolan, så att inte minst de barn
            som inte har samma tillgång till det svenska språket där hemma
            får bättre förutsättningar framåt i livet. Det är ju barnen som
            förskolorna är till för och inte samhället. Det får vi inte glömma
            i våra diskussioner här.
          </note>
          <note>
            Om vi ska ge alla barn förutsättningar att bygga sin egen framtid
            innebär det i dagens samhälle att de måste få förutsättningar
            för att skaffa sig en utbildning. I dag är det väldigt många som
            hoppar av grundskolan eller gymnasiet. Vi måste skapa en grund
            för att klara grundskolan för alla barn. Där är förskolan oerhört
            viktig.
          </note>
          <note>
            Något annat som vi särskilt vill fokusera på från Centerpartiets
            sida är språkets roll i grundskolan. Den måste byggas in i förskolan
            i ännu större omfattning än i dag. Därför vill vi införa en obligatorisk
            förskola för barn som kommer hit tillsammans med nyanlända. Det
            är avgörande att inget barn börjar skolan utan att kunna prata
            svenska. När de inte kan det blir det mycket svårare att klara
            grundskolan. Att så många hoppar av skolan hänger kraftigt ihop
            med att många kommit till landet i ung ålder.
          </note>
          <note>
            Bland dem som kommer till Sverige före skolåldern är det i dag
            85 procent som får behörighet i skolan. Det är kanske bättre än
            man hade kunnat förvänta sig, men det är mindre än bland dem som
            är födda i Sverige. Det kan inte accepteras. Om man har kommit
            till Sverige innan skolan börjar borde man få samma möjligheter
            att klara skolan. Därför vill vi att fler ska få språkstöd i förskolan.
            Hur det ska utformas får vi såklart komma tillbaka till i de vidare
            diskussioner som ska föras bland annat med reger ­ ingen.
          </note>
          <note>
            Det är avgörande att vi har en hög kvalitet i skolan och att
            det blir ett ställe där fler människor vill jobba. Detta hänger
            såklart ihop. Har personalen en arbetssituation som inte är trygg
            och där barngrupperna är för stora blir det oerhört svårt att
            skapa en trygg situation för varje enskilt barn, vilket är grunden
            för att barnet ska känna att det är på en bra plats. Därför vill
            vi se över resurserna. Vi vill ha mindre grupper. Det är en del
            av de avtal vi nu har skapat i samråd med regeringen, och vi ser
            fram emot att få genomföra detta. Det ska också avsättas pengar
            till bättre lärmiljöer, så att det blir en stimulerande miljö.
          </note>
          <note>
            Det handlar inte bara om att det finns pedagoger för de små barnen.
            Det handlar också om att den vardag de lever i ska vara stimulerande
            för dem. Det ska vara en trevlig plats. Vi som har tillbringat
            mycket tid i förskolan med våra egna barn de senaste åren har
            sett att det finns oerhört stora skillnader mellan förskolor.
            Det är många förskolor som inte har en miljö där barnen får den
            kreativa utmaning som de skulle kunna ha. Detta vill vi också
            utveckla. Det avgörande för oss är att vi får en förskola där
            varje barn kan utvecklas utifrån sin egen personlighet, känna
            sig trygg och få en grund för en bra framtid.
          </note>
          <note>
            I dag saknas det resurser i förskolan. Därför har vi avsatt större
            resurser i och med våra avtal med regeringen. Vi vill dessutom
            ge varje kommun större frihet att se över maxtaxan. När det saknas
            resurser kan det vara så att några av de människor som tjänar
            mest skulle kunna bidra mer till förskolans utveckling. Det hoppas
            vi att vi kan få stöd för.
          </note>
          <note>
            Med det tackar jag för mig och skickar en särskild tacksam tanke
            till all personal som arbetar i landets förskolor och ger barnen
            en trygg vardag.
          </note>
          <note>
            (Applåder)
          </note>
          <note type="speaker">
            Anf. 93 DANIEL RIAZAT (V):
          </note>
          <note>
            Fru talman! Jag ska erkänna att jag ändrade lite grann i ordningen
            i mitt anförande när jag hörde den mycket provocerande – men vanligt
            förekommande – sverigedemokratiska retoriken från talarstolen.
          </note>
          <note>
            Det ställdes en fråga från Sverigedemokraternas företrädare om
            huruvida det är någon som har saknat genuspedagogiken. Ja, uppenbarligen.
            Om man har följt nyheterna de senaste fem, sex, sju, åtta åren
            har man kunnat se att det är sverigedemokrater som har missat
            genuspedagogiken. Hade vi haft genuspedagogik i förskolan kanske
            ni inte ens hade tagit plats i dagens riksdag.
          </note>
          <note>
            När det gäller modersmålsstöd i förskolan undrar jag om det finns
            en enda forskningsrapport – ni får gärna citera – som visar att
            barn som inte kan sitt eget modersmål skulle lära sig svenska
            bättre än barn som lär sig sitt modersmål samtidigt eller först.
          </note>
          <note>
            Det blir också väldigt provocerande när en representant för ett
            parti med företrädare som kallar människor för ”horor” på gatorna,
            kallar människor för ”babbar” eller hänger ut kvinnor på Flashback
            och uppmanar människor att våldta dem står i den här talarstolen
            och talar om att genuspedagogiken inte är viktig. Uppenbarligen
            är den det.
          </note>
          <note>
            Innan jag går vidare med mitt anförande yrkar jag bifall till
            vår reservation nr 15.
          </note>
          <note>
            Den målmedvetna satsningen på förskolan i Sverige har gjort att
            den internationellt sett intar en särställning vad gäller omsorg,
            tillgänglighet, kvalitet och pedagogisk utveckling. Dagligen kämpar
            förskolans personal, med en stor majoritet kvinnlig personal,
            för att se till att upprätthålla den särställning som svensk förskola
            har. Men förutsättningarna är inte alltid de bästa för vare sig
            personalen eller barnen. Jag skulle därför vilja lyfta fram några
            områden där det behöver ske en förändring.
          </note>
          <note>
            Förskolan är det första steget i barnens livslånga lärande. Förskolan
            påverkar barnen i deras självidentitet och uppfattning om vad
            flickor och pojkar är, får och kan göra. Könsmaktsstrukturer handlar
            inte bara om hur pojkar och män uppfattar flickor och kvinnor
            utan också om hur de uppfattar sig själva. Kunskaperna i förskolan
            om hur könsroller skapas och upprätthålls bör breddas och fördjupas.
          </note>
          <note>
            Vänsterpartiet menar inte att det endast är fler lagar som behövs.
            Det behövs också mer kunskap i alla delar av förskolan, såväl
            hos barnskötare och förskollärare som hos ansvariga rektorer,
            administratörer och politiker. Det handlar både om genuskunskap
            och om handledning i hur kunskapen omsätts i det praktiska dagliga
            pedagogiska arbetet. Det är ett långsiktigt arbete som ständigt
            pågår och inte kan väljas bort.
          </note>
          <note>
            Av skollagen och läroplanens uppdrag samt av det professionella
            åtagandet följer en skyldighet att ge varje barn möjligheter att
            utveckla alla sina färdigheter utan att hindras av traditionella
            könsmönster. Det handlar också om att sprida och ge möjligheter
            att ta del av det goda arbete som kommit igång på flera håll i
            landet. Det är viktigt att alla huvudmän, anställda och föräldrar
            får kunskap om läroplanens bestämmelse om jämställdhet i förskolan
            och att enskilda förskolor omfattas av detta.
          </note>
          <note>
            Jag skulle vilja citera ett utdrag från en text av förskolläraren
            Elizabeth: ”Jag älskar mitt jobb. Ändå kan jag ibland fråga mig
            vad i hela friden jag gör där, varför jag inte redan för länge
            sedan flytt fältet. Men jag vet att jag är kvar för att jag brinner
            starkt för det jag gör när jag är där och för att jag lever på
            ett hopp om bättre förutsättningar. – – – Likt spelpjäser i ett
            maktspel arbetar jag tillsammans med mina kollegor vidare. Mot
            dåliga löner och alla odds fortsätter vi, allt i hopp om att någon
            över oss i sista stund kan rädda det sjunkande skepp vi befinner
            oss i. Med de barn som ska bli vår framtid.”
          </note>
          <note>
            Många andra av de lärare som nu är engagerade i Förskoleupproret
            instämmer i detta. Förskoleupproret består av pedagoger i förskolan
            som kämpar för bättre förutsättningar i förskolan. De vill ha
            mindre barngrupper, högre personaltäthet, planeringstid samt mindre
            kringuppgifter. Förskoleupproret lyfter även fram frågor om buller
            i förskolan, bristande resurser och arbetsmiljön i övrigt.
          </note>
          <note>
            Personalen i förskolan arbetar i allt större barngrupper. Det
            har blivit fler barn i förskolan med allt längre vistelsetider,
            samtidigt som personalen har allt fler uppgifter som ska hinnas
            med, såsom administration, disk, städning, tvätt och andra sysslor.
            Vi har en läroplan som ska följas, med allt större krav på den
            pedagogiska verksamheten och på dokumentation. Samtidigt ska personalen
            finnas där för alla barn och se till att varje barns individuella
            behov tillgodoses. Det finns dessutom i dag inga regleringar för
            hur stora barngrupperna får vara.
          </note>
          <note>
            Fru talman! Många pedagoger i förskolan kan vittna om en hög
            ljudnivå. Ljudnivån är så pass hög att pedagogernas hörsel tar
            skada, och hörselnedsättning som tinnitus är vanligt förekommande.
            Dessutom är det en stressfaktor för både barn och personal. Många
            barn går i dag i förskolan i alldeles för små lokaler, vilket
            leder till både onödiga konflikter och hög ljudvolym.
          </note>
          <note>
            Ett citat från Arbetsmiljöverket: ”Höga ljudnivåer på förskolan
            är ytterligare ett arbetsmiljöproblem som drabbar både vuxna och
            barn. Ett forskningsprojekt från Umeå, där 17 förskolor ingick,
            visade att ljudnivån inom förskolan ligger över 70 decibel i snitt
            under en arbetsdag, vilket är mycket tröttande och kan skapa stressreaktioner.
            Det är samtidigt en varierande ljudbild med plötsliga toppar i
            form av skrik, slammer, omkullvälta stolar och bullriga leksaker.
            Det är inte ovanligt att personal drabbas av ljudtrötthet, tinnitus
            och stress.”
          </note>
          <note>
            Med dagens bristande resurser till förskolan saknas det ofta
            pengar till vikarier, material och utflykter. Vikarier sätts ofta
            inte in vid sjukdom eller semester, utan då blir det upp till
            dem som arbetar i förskolan – som redan har hög arbetsbelastning
            med höga ljudnivåer och för stora barngrupper – att själva lösa
            situationen. Personalen i förskolan förväntas dessutom kunna ge
            barnen det stöd de behöver utan att få extra resurser, handledning
            eller utbildning.
          </note>
          <note>
            Vad leder detta till? Självklart leder det till höga sjukskrivningstal
            på grund av stressrelaterade problem. Frågan är vad som kostar
            samhället mest i slutändan – välfärdsarbetare som blir sjukskrivna
            och barn som trängs i för små lokaler med för lite personal eller
            rejäla satsningar på vår fantastiska förs koleverksamhet runt
            om i landet.
          </note>
          <note>
            Fru talman! Jag skulle vilja lyfta upp en sista fråga. Den handlar
            om barnomsorg på obekväm arbetstid.
          </note>
          <note>
            Arbetsmarknaden och våra arbetstider ser olika ut, och lagstiftningen
            har tyvärr inte hängt med. Det finns i dag inget krav på kommunerna
            att erbjuda barnomsorg på obekväm arbetstid, det vill säga kvällar,
            nätter och helger. På en del förskolor är arbetstiderna inte ens
            anpassade efter att föräldrarna arbetar heltid. Någon av föräldrarna,
            oftast mamman, förutsätts gå ned till deltid för att hinna ta
            sig till och från jobbet och lämna och hämta barnen när förskolan
            har öppnat och innan den stänger. Det finns många som försöker
            fixa omsorgen på annat sätt för att inte förlora jobbet. Det kan
            handla om att ta hjälp av släkt, vänner och grannar eller till
            och med att ta med barnen till jobbet.
          </note>
          <note>
            Detta är inte en hållbar situation. Brist på barnomsorg på obekväm
            arbetstid går stick i stäv med den så kallade arbetslinjen, som
            många partier här brukar slå sig för bröstet för. Vi borde i stället
            uppmuntra småbarnsföräldrar att arbeta för att försörja sina familjer,
            och vi borde skapa trygghet, kontinuitet och pedagogisk utveckling.
            Det kan bara ske om vi också har barnomsorg på obekväm arbetstid.
          </note>
          <note>
            Regeringen bör därför överväga en översyn av regelverket kring
            barnomsorg på obekväm arbetstid och uppmana kommunerna att tillgodose
            behoven.
          </note>
          <note>
            (Applåder)
          </note>
          <note type="speaker">
            Anf. 94 JIMMY LOORD (KD):
          </note>
          <note>
            Fru talman! Jag är både pappa och politiker. Låt mig berätta
            vad jag som förälder ser som förskolans viktigaste uppdrag. Det
            kanske kommer att låta banalt i någons öron, men så här är det
            för mig: Jag tycker att förskolans främsta uppgift är att vara
            en trygg plats där mitt barn kan lära sig genom lek så som barn
            gör. Att förskolan ska göra det möjligt för mitt barn att springa
            glatt i det gröna – eller kanske lite mer det vita den här årstiden
            – och leka med andra barn. Att det på förskolan ska finnas en
            tröstande famn om ett knä skulle råka skrapas upp.
          </note>
          <note>
            För den som har föräldraperspektivet hamnar barnet alltid i centrum.
            Som förälder vill man också att varje barn ska vara tryggt med
            att det finns en pedagog som ser just det barnet. Föräldern ska
            också kunna vara trygg med detta – att man behandlar varje barn
            som en unik människa.
          </note>
          <note>
            Har man förälderns perspektiv på förskolan – alltså underifrånperspektivet
            – oroar man sig också för att många förskolor har svårt att klara
            av att ge en god omsorg, inte minst på grund av de stora barngrupperna.
            Förskolepersonal toppar just nu statistiken för sjukskrivningar.
          </note>
          <note>
            Några ledamöter har redan hänvisat till Förskoleupproret. Jag
            vill ock ­ så göra det. Förskoleupproret har samlat berättelser
            från personalen som visar glappet mellan ambitioner och verklighet.
          </note>
          <note>
            Så här berättar en pedagog: ”28 år i yrket. Älskar mötet med
            barnen. Det enda som håller mig kvar. När jag började var vi 15
            barn i gruppen och 3,5 personal. Nu är vi uppe i 23 barn och 3
            personal. 18 barn på småbarn. Hur ska man orka? Sedan alla kringuppgifter
            man ska hinna med också. Jag sover dåligt. Har dåligt samvete
            nästan jämt. Jag pratade inte med det barnet idag!! Jag dokumenterade
            inte promenaden idag! Jag glömde nämna att A slog huvudet idag!!
            Jag glömde kissa själv idag!”
          </note>
          <note>
            Fru talman! Jag kan inte nog understryka vikten av mindre barngrupper
            i förskolan och god personalbemanning.
          </note>
          <note>
            Barn är olika. För att alla föräldrar ska hitta ett alternativ
            som passar just dem och deras barn måste det finnas en väl utbyggd
            barnomsorg med olika alternativ. Det bör finnas en mångfald av
            barnomsorgsformer med olika inriktning och huvudmän: förskolor,
            familjedaghem, öppna förskolor och fritidshem. Det ställer förstås
            krav på kommunerna att erbjuda likvärdiga villkor för alla godkända
            barnomsorgs- och förskoleverksamheter.
          </note>
          <note>
            Målet för förskolan och annan barnomsorg bör vara att möta varje
            barns behov av trygg omsorg, stimulans, lek, gemenskap och utveckling.
          </note>
          <note>
            Målet för Kristdemokraterna är att föräldrarna ska kunna välja
            den omsorg som är bäst för just deras barn, att det finns olika
            barnomsorgsformer samt att all barnomsorg håller hög kvalitet.
          </note>
          <note>
            Fru talman! Barnomsorgspengen är en välkommen och efterlängtad
            reform. Reglerna innebär att makten över barnomsorgen flyttas
            närmare föräldrarna, där den rätteligen bör ligga. Dessvärre ger
            regelverket stort utrymme för kommunerna att på olika sätt förhindra
            verksamhet som föräldrarna egentligen efterfrågar. Reformen har
            inte heller marknadsförts, vilket gör att det är få föräldrar
            som känner till vilka möjligheter som finns. Det behövs bättre
            information till föräldrarna om barnomsorgspengen och hur den
            kan användas. Kommunernas skyldighet att informera om barn ­ omsorgspengen
            behöver därför skärpas.
          </note>
          <note>
            Fru talman! För en förälder är barnen det viktigaste. Vi vill
            att de ska ha det absolut bästa. Föräldrar ska kunna känna sig
            trygga med att det finns tid och en famn att krypa upp i för deras
            tvååring. Förskolepersonalen ska kunna känna sig trygg med att
            ha goda förutsättningar att utföra sitt fantastiska arbete. Vidare
            har barngruppernas storlek betydelse för barns utveckling och
            lärande. Här, fru talman, har vi fortfarande en väg att gå.
          </note>
          <note>
            Jag vill avslutningsvis yrka bifall till vår reservation 28,
            samtidigt som jag förstås ställer mig bakom alla Kristdemokraternas
            reservationer.
          </note>
          <note>
            (Applåder)
          </note>
          <note type="speaker">
            Anf. 95 ROGER HADDAD (L):
          </note>
          <note>
            Fru talman! Många kollegor har intygat hur viktig och central
            förskolans verksamhet är i Sverige. Över 500 000 barn är inskrivna
            i denna viktiga verksamhet, och vi som är föräldrar till barn
            i förskolan vet vilken ovärderlig insats barnskötare och förskollärare
            gör dagligen runt om i landet.
          </note>
          <note>
            Det som lägger lite begränsningar för riksdagen är att det är
            kommunerna eller enskilda aktörer som bedriver förskoleverksamhet.
            Det är till slut de som i vardagen och lokalt kan påverka till
            exempel barngruppernas sammansättning, satsningar på kompetens,
            löneutvecklingen och inte minst arbetsmiljöfrågan. Men det är
            klart att vi från riksdagens och statens sida har ett stort ansvar
            när det gäller läroplanen och kunskapsinriktningen, för att lärande
            blandas med lek och för att verksamheten förbereder för förskoleklass
            och så småningom för skolan.
          </note>
          <note>
            Det är viktigt att vi ser till att klara rekryteringen av kompetens,
            inte minst när det gäller förskollärare, och att vi blir bättre
            på att följa upp kvaliteten inom förskoleverksamheten. I praktiken
            ligger nämligen ansvaret helt och hållet på den lokala nivån.
          </note>
          <note>
            Det centrala är naturligtvis att alla barn ska ges möjlighet
            att gå i förskolan. Det är också, som några har varit inne på,
            viktigt att föräldrar kan välja förskola, oavsett om den är kommunal
            eller enskild. Därför måste förskolepengen, informationen och
            hela systemet fungera så att man som förälder kan göra ett aktivt
            val som passar en själv.
          </note>
          <note>
            Även förslaget om språkförskola har nämnts lite kort. Detta var
            initialt ett förslag som Liberalerna lanserade inför valet. Vi
            välkomnar naturligtvis att flera partier så småningom anslöt sig
            till vårt förslag.
          </note>
          <note>
            Det stämmer inte som Sverigedemokraterna har sagt att vi backar
            från vårt eget förslag. I stället för att följa upp en motion
            och göra ett allmänt tillkännagivande, det vill säga en uppmaning
            till regeringen att eventuellt återkomma med någonting om ett
            eller två år, har vi som en konsekvens av överenskommelsen med
            Socialdemokraterna och Miljöpartiet fått in den punkten i avtalet.
            Jag kan försäkra Sverigedemokraterna om att vi redan nästa vecka
            ska diskutera denna punkt med ansvarigt statsråd.
          </note>
          <note>
            Jag känner mig därför absolut trygg med denna hantering. Den
            obligatoriska språkförskolan kommer att införas under denna mandatperiod.
            Den är oerhört viktig – pedagogiskt, integrationspolitiskt och
            inte minst för jämställdheten. En bra förskoleverksamhet och barnomsorg
            är också viktigt för att fler kvinnor, inte minst utrikesfödda,
            snabbare ska komma ut på arbetsmarknaden.
          </note>
          <note>
            När det gäller kvaliteten, fru talman, har vi från Liberalernas
            sida också föreslagit en nationell förskoleinspektion. Detta kommer
            vi naturligtvis att fortsätta driva, även utanför det så kallade
            januariavtalet. I takt med att andelen behöriga, utbildade förskollärare
            sjunker och barngrupperna blir större och större, och mot bakgrund
            av stress, arbetsmiljöfrågor och utbyte av förskolechefer som
            inte klarar av sitt uppdrag, är det helt klart att kvalitetsfrågan
            blir ännu viktigare.
          </note>
          <note>
            När det gäller kompetensfrågan och rekryteringen till förskolan
            är det bekymmersamt att endast ungefär 40 procent av dem som arbetar
            inom svensk förskola har förskollärarutbildning. Det är klart
            att det finns skillnader. Vissa kommuner är duktiga och har 55,
            60 eller 65 procent behöriga förskollärare, men vi har också några
            allvarliga exempel där man är nere på 20 procent förskollärare
            och försöker fylla på med barnskötare men också med obehörig personal.
          </note>
          <note>
            Detta tycker jag är mycket allvarligt. Det kräver en permanent
            nationell satsning på läslyft, lärarlyft och kompetens, om vi
            ska kunna upprätthålla den kvalitet som vi är stolta över. För
            det är korrekt som flera ledamöter har varit inne på: Vi ska vara
            stolta över svensk förskola. Personalen gör en fantastisk insats,
            men det finns stora utmaningar.
          </note>
          <note>
            Avslutningsvis, för att markera hur viktigt lärandet i förskolan
            är och hur viktigt det är att vi ökar andelen högskolebehöriga
            förskollärare i verksamheten, som styrs av en skärpt läroplan
            där kompetens och utbildningsnivå är helt avgörande för kvaliteten
            i förskolan, vill jag också yrka bifall till vår reservation 13
            i betänkandet.
          </note>
          <note type="speaker">
            Anf. 96 ROZA GÜCLÜ HEDIN (S):
          </note>
          <note>
            Fru talman! Jag hämtade min dotter på förskolan i fredags eftermiddag.
            Det var snöblåst och väldigt kallt. Jag förberedde mig mentalt
            och fysiskt för att senare ansluta mig till Women’s March för
            att uppmärksamma den internationella kvinnodagen. Jag satte mig
            framför min dotter, såg henne djupt i ögonen och berättade för
            henne hur bra hon är, att hon är värdefull, att hon aldrig ska
            göra något bara för att det förväntas av henne, att hon ska stå
            upp för sig själv och göra det hon gillar och att hon är stark.
            Hon tittade mig i ögonen och sa: Mamma, jag vet; jag har muskler.
            Och så spände hon armarna. Såklart du har, sa jag. Du är superstark!
          </note>
          <note>
            Det samtal vi hade var väldigt genuint. Det kan tyckas vara ett
            onödigt samtal att ha med en sexåring, men det är det inte. Varje
            dag måste jag som förälder påminna mig om hur jag uttrycker mig
            inför mina barn och om att inte göra skillnad på deras prestationer,
            förmågor, brister eller vad det än må vara, att inte förstärka
            vissa egenskaper mer än andra och framför allt att inte uppmuntra
            beteenden som jag som vuxen ser som normativa. Att utmana min
            förförståelse och inte applicera traditionella, subjektiva uppfattningar
            på mina egna barn är något jag får jobba med varje dag.
          </note>
          <note>
            Fru talman! Varför berättar jag då detta? Jo, denna fredagseftermiddag
            gjorde jag faktiskt skillnad på mina barn – inte för att vara
            elak utan för att jag vet att deras förutsättningar är olika.
            Jag hade inte samtalet med min son. Jag hade det med min dotter,
            för jag vet att hon är en av dem som varje dag kommer att få påminnas
            om att det som är rätt och riktigt för henne inte alltid är rätt
            och riktigt utifrån vad samhället, kompisarna eller andra tycker.
          </note>
          <note>
            Här har förskolan en otroligt viktig roll. Det handlar om att
            utgå från varje enskilt barn, stimulera och främja kreativitet
            och nyfikenhet, stödja barnen så att de vågar göra det som stärker
            deras självkänsla och det som är kul samt att inte begränsa dem,
            oavsett vilka de är.
          </note>
          <note>
            Fru talman! I dag debatterar vi alltså utbildningsutskottets
            betänkande om förskolan, UbU7. Jag vill med detta yrka bifall
            till utskottets förslag.
          </note>
          <note>
            Precis som många föregående talare har sagt har vi en fantastisk
            förskola – en förskola i världsklass. Det är en förskola som förenar
            lek och lärande, som bygger sin verksamhet på forskning, beprövad
            erfarenhet och kunskap, som ser till varje barns enskilda behov
            och som erbjuder barnen trygghet och omsorg. Förskolan ska vara
            kompensatorisk och bidra till att utjämna skillnader, ge barn
            rätt förutsättningar att klara kommande skolgång och bidra positivt
            till allas livsresa.
          </note>
          <note>
            I betänkandet lyfts motioner med yrkanden där det påpekas att
            förskolan fyller en viktig roll för de barn som aldrig eller sällan
            möter svenska språket i hemmet. Riksdagen har på förslag från
            utskottet riktat ett tillkännagivande till regeringen om att se
            över hur en obligatorisk förskola med språkutveckling kan införas
            från tre års ålder. Samtidigt är det viktigt att det görs insatser
            som främjar språkutveckling hos föräldrarna. För det arbetet har
            det i budgetpropositionen 2018 avsatts medel för att SKL ska ge
            kommuner vägledning i hur de kan samordna öppen förskola och insatser
            för svenska språket under föräldraledigheten.
          </note>
          <note>
            Fru talman! Vi socialdemokrater vill fortsätta utveckla och ta
            förskolan vidare in i framtiden. Sedan 2017 ingår förskolan i
            satsningen Samverkan för bästa skola, där Skolverket har i uppdrag
            att stödja förskolor med särskilt svåra förutsättningar att förbättra
            verksamheten. Detta är ett viktigt kvalitetsarbete som kommer
            att bidra till att ge huvudmännen möjlighet att se över förskolans
            utvecklingsbehov och erbjuda utbildning och handledning för att
            nå högre måluppfyllelse. Det ökar jämlikheten och likvärdigheten
            i förskolan.
          </note>
          <note>
            I många förskolor går utvecklingen åt rätt håll. I andra går
            personalen på knäna. Förskolan står inför utmaningar kopplade
            till ojämlikhet, personalbrist och stora barnkullar. Det är utmaningar
            som politiken behöver prioritera och lösa. Vi behöver utbilda
            fler förskollärare och barnskötare och ge dem som arbetar i förskolan
            bättre förutsättningar.
          </note>
          <note>
            Därför har regeringen gjort stora satsningar på förskolan under
            förra mandatperioden. Vi har bland annat byggt ut förskollärarutbildningen,
            lagt förslag om en mer attraktiv barnskötarutbildning, reviderat
            förskolans läroplan och inkluderat förskollärarna i kompetensutvecklingsinsatser
            som Läslyftet och fortbildningsinsatser inom de nationella skolutvecklingsprogrammen.
            Vi är tydliga med att professionen ska stärkas. På så sätt stärks
            också lärandet inom förskolan med utgångspunkt i att främja alla
            barns individuella behov, utveckling och lusten att lära.
          </note>
          <note>
            Det är i förskolan vi sätter grunden för det livslånga lärandet,
            och undervisningen ska bygga på att stimulera och utmana barnen
            utifrån läro ­ planens mål. Det är i förskolan alla barn, också
            de som inte har föräldrar som går i Women’s March på internationella
            kvinnodagen och som inte tar samtalet om manlighetsnormer, ska
            få sina världar vidgade, få lära sig att de duger som de är och
            få möta de första bilderna till samhällets, mark ­ nadens och
            populärkulturens könsnormer. Det är i förskolan alla barn grundlägger
            sin känsla för hur vi som människor bemöter varandra med värme,
            generositet och respekt för varandras personer.
          </note>
          <note>
            De nationella riktmärken för barngruppernas storlek som alliansreger
            ­ ingen skrotade har återinförts, och varje år satsar vi 830 miljoner
            kronor på att minska barngruppernas storlek. Detta är ett arbete
            som vi kommer att fortsätta.
          </note>
          <note>
            Det har haft effekt. Enligt Skolverkets statistik har vi nu de
            minsta barngrupperna på decennier, en högre personaltäthet och
            en ökning av andelen anställda med förskollärarexamen. Men det
            finns fortfarande utmaningar på området.
          </note>
          <note>
            Mer behöver göras. Vi är inte nöjda. Vi vet att barn som har
            gått i en förskola med hög kvalitet blir bättre förberedda för
            skolan, har bättre språkkunskaper och visar större social kompetens
            än barn som inte har deltagit i förskolans verksamhet. Detta gäller
            särskilt barn med tuffa uppväxtvillkor och annan socioekonomisk
            bakgrund. Förskolans kompensatoriska roll kan inte nog understrykas.
          </note>
          <note>
            För att kunna möta barnen och deras behov krävs det att man genomför
            insatser, strukturerar arbetet och ger tid till det kollegiala
            lärandet. Det handlar om att ge pedagogerna tid att vara pedagoger
            och att ge möjligheter till god omsorg och omhändertagande, i
            kombination med fler resurser, speciallärare och specialpedagoger
            samt ett intensifierat arbete för att förstärka och bygga på den
            kompetens som finns. Samtidigt behöver också det pedagogiska ledarskapet
            stärkas.
          </note>
          <note>
            Forskning visar att förskolans kvalitet är tätt kopplad till
            ett tydligt och tillgängligt pedagogiskt ledarskap. Därför har
            vi jobbat för att förskolans chefer ska ha samma yrkestitel som
            i övriga skolformer och samma rätt att gå den statliga rektorsutbildningen
            från och med i höst.
          </note>
          <note>
            Fru talman! För oss socialdemokrater är prioriteringen solklar:
            En förskola av hög kvalitet är en förutsättning för ett starkare
            samhälle och ett tryggare Sverige.
          </note>
          <note>
            Och visst gör det skillnad. Det bästa med att vara utbildningspolitiker
            och förälder med barn i förskolan är när man ser att de politiska
            beslut man tar faktiskt kommer till sin rätt – när barnen trallar
            på en sång om veckans alla dagar, när de övar på det sociala samspelet
            genom experiment med matematiken eller skapar konst, eller i alla
            fall försöker skapa konst, genom att spraya på snön med färgat
            vatten. De verkar i ett sammanhang. De lär sig i sin vardag. När
            de talar om drömmar och vad de i framtiden vill jobba som, och
            när de tillåts och uppmuntras att tänka fritt och brett, så att
            de inte fastnar i strukturer och normer som den vuxna världen
            format – då vet man att vi har bidragit till vår gemensamma framtid.
          </note>
          <note>
            (Applåder)
          </note>
          <note type="speaker">
            Anf. 97 MATS BERGLUND (MP):
          </note>
          <note>
            Fru talman! Vi har nog alla varit med om det någon gång – att
            i vuxen ålder återvända till platsen för ett barndomsminne. Vi
            blir överraskade och nästan överrumplade när vi inser att det
            där berget vi besteg som små egentligen bara var en liten kulle,
            eller att det stora fältet som vi sprang oss trötta på kanske
            bara var en liten gräsmatta. Det som var så stort då, det som
            var ett äventyr när vi var små, visar sig när vi är i vuxen ålder
            bara vara ganska litet.
          </note>
          <note>
            Jag kom att tänka på detta när jag förberedde mig för den här
            debatten. Med i sammanhanget ganska små insatser görs enorm skillnad
            i Sveriges förskolor. En människas livsbana kan styras i radikalt
            olika riktningar beroende på väldigt små puffar eller knuffar
            i tidig ålder.
          </note>
          <note>
            Att ge en förskollärare lite mer tid med barnen eller att satsa
            lite extra på barn med särskilda behov är kanske i det stora hela
            inget revolutio ­ nerande. Men för det enskilda barnet som en
            dag ska bli vuxen kan den där lilla knuffen vara det som behövs
            för att styra resten av livet i rätt riktning. Den som får rätt
            start och uppmuntran att växa utifrån sina egna förutsätt ­ ningar
            har goda chanser att klara skolan, få ett jobb och bli den vuxen
            hen vill vara.
          </note>
          <note>
            Om vi i stället ignorerar vittnesmålen om bristande resurser
            och för stora barngrupper – ja, det ger också en liten knuff,
            fast kanske i fel riktning. Men en liten knuff för den som är
            liten får stora konsekvenser när liten blir stor.
          </note>
          <note>
            Ett barn som glöms bort i tidig ålder riskerar att redan i unga
            år hamna efter i skolan, kanske inte ens lämnar grundskolan med
            gymnasiebehörighet och kommer sannolikt att få svårt att få jobb.
            Ekonomerna Ingvar Nilsson och Anders Wadeskog har visat att en
            enda ung person som hamnar lite snett och vid sidan av som ung,
            som inte får en ärlig chans i skolan, riskerar att kosta samhället
            uppemot 15 miljoner – ett enda barn. Ett felbeslut i dag kan stå
            oss väldigt dyrt under lång tid framöver. Det är därför som Miljöpartiet
            i regering så hårt har prioriterat förskolan och vill att vi ska
            fortsätta göra det.
          </note>
          <note>
            Ett av Gustav Fridolins och Miljöpartiets första beslut var att
            återinföra de riktmärken för barngruppers storlek som togs bort
            under den tidigare regeringen. Därtill infördes ett statsbidrag
            på nästan 1 miljard för att uppmuntra kommunerna och de fristående
            huvudmännen att arbeta för att nå riktmärkena.
          </note>
          <note>
            Fortfarande är det mycket arbete kvar, det ska sägas, men vi
            ser att detta har haft resultat. Barngruppernas storlek har börjat
            minska.
          </note>
          <note>
            Men vi har mycket kvar. Vi behöver gasa på. Miljöpartiet vill
            ta in förskolan i de olika nationella statsbidragen och även ge
            ett statsbidrag för jämlik finansiering likt det som på Skolkommissionens
            förslag har införts för skolan. Om arbetet inte går tillräckligt
            snabbt är vi inte heller främmande för att börja ta fram ett lagförslag
            om barngruppers storlek. En sådan lag kan dock vara svår och komplicerad
            och riskerar att försvåra för förskolerektorernas flexibilitet
            att planera den pedagogiska verksamheten. Det bästa vore naturligtvis
            att vi klarar oss utan lag, men är en lag vad som krävs för att
            få ned barngrupperna till den storlek forskningen kräver behöver
            vi nog börja arbeta med det.
          </note>
          <note>
            Vi vet att om barngrupperna blir för stora blir arbetet för förskollärare
            och barnskötare svårt. Det pedagogiska innehållet i deras arbete
            riskerar att prioriteras ned. Mindre barngrupper är en stor prioritet
            för Miljöpartiet. Det hänger ihop med övriga prioriteringar som
            framkommer i detta betänkande och av de motioner som vi har väckt
            under den allmänna motionstiden.
          </note>
          <note>
            Fru talman! Låt mig ägna lite tid åt att prata om dem.
          </note>
          <note>
            För det första måste fler vilja jobba i förskolan. Då spelar
            resurserna och arbetsmiljön stor roll. Vi behöver stärka yrkesprogrammen
            i gymnasiet så att fler väljer att läsa en grundläggande utbildning
            för att bli barn ­ skötare. Många kommuner bygger upp utbildningar
            för att de som arbetar som barnskötare men saknar utbildning ska
            få den möjligheten. Vi behöver också se till att fler totalt,
            framför allt fler män, väljer att bli förskollärare. Därför behöver
            förskollärarutbildningen byggas ut, och möjligheterna att kombinera
            arbete i förskolan med utbildning till förskollärare behöver bli
            bättre.
          </note>
          <note>
            För det andra är ledarskapet helt avgörande för arbetssituationen
            för förskollärare och barnskötare. I sommar blir förskolans rektorer
            också i lagens mening rektorer. Tidigare har de varit förskolechefer.
            Ansvaret som följer av att leda en läroplansstyrd verksamhet ska
            förtydligas. Förskolans roll som starten i ett sammanhållet skolsystem
            blir tydlig. Krav ställs på att förskolans rektorer ska genomgå
            rektorsutbildning på samma sätt som rektorerna i grundskolan och
            gymnasiet. Det är bra. Det kräver också att rektorsutbildningarna
            tar in fler delar som handlar om riktigt små barns lärande.
          </note>
          <note>
            För det tredje handlar det om övergångar mellan de olika stadierna
            i skolan. Sverige behöver ett mer sammanhållet skolsystem, som
            börjar i förskolan. Förskoleklassen är en brygga till grundskolan,
            och grundskolans stadier hålls samman inför ett medvetet gymnasieval.
          </note>
          <note>
            Förskoleklassen kan här spela en väldigt bra och viktig roll
            när den förenar förskolans pedagogik med början i grundskolan.
            Detta vill vi stärka genom att implementera de bra förändringar
            i läroplanerna som gjorts men också genom att se till att förskollärare
            och grundskollärare får fortsätta att samverka i förskoleklassen.
          </note>
          <note>
            Vi ställer naturligtvis upp på januariavtalets skrivning om att
            bereda en tioårig grundskola, men vi vill att förskollärare fortsatt
            ska vara behöriga att undervisa sexåringar. Det är inte rimligt
            att frånta akademiskt utbildade i små barns lärande mandatet att
            undervisa sexåringar. Med tanke på den svenska förskolepedagogikens
            goda utvärderingar är det inte heller ratio ­ nellt att minska
            den lekfulla pedagogikens utrymme för de yngsta barnen. Barn lär
            när de leker.
          </note>
          <note>
            För det fjärde handlar det om jämlikheten. En mycket stor del
            av alla barn i Sverige går i förskola. Men det finns de som inte
            tar plats i förskolan, och de är fler i de grupper som skulle
            ha allra störst nytta av förskolan. Därför var det bra att Gustav
            Fridolin i regeringen slöt avtal med SKL om att ha fler öppna
            förskolor med språkundervisning för föräldrar. Det ger en väg
            in i förskolan. Vi ser också fram emot att utveckla det vi har
            kommit överens med Socialdemokraterna, Centern och Liberalerna
            om rörande språkförskola för nyanlända barn.
          </note>
          <note>
            För det femte handlar det om det pedagogiska innehållet. Den
            tidigare läroplanen var en bra grund, men eftersom 20 år har gått
            sedan den formulerades kom den att fungera allt sämre som praktiskt
            verktyg för att planera förskoledagarna. Därför var det bra att
            Miljöpartiet drev på för en reviderad läroplan för förskolan,
            som nu träder i kraft. Den tydliggör ansvaret för förskollärare
            och barnskötare. Den understryker vikten av utevistelse och pedagogisk
            verksamhet utomhus. Och den förstärker arbetet med jämställdhet
            och genus.
          </note>
          <note>
            Det kanske allra viktigaste är att den gör högläsning till en
            naturlig del av varje förskola. Samtidigt som läroplanen träder
            i kraft får alla svenska förskolor ett litet förskolebibliotek
            med anpassad och bra litteratur som fungerar att använda för högläsning.
            Alla barn ska bekanta sig med läsning och språket tidigt. Det
            ger intresse för läsande och det som ofta är den första stora
            läransträngningen för ett barn: att lära sig läsa. Barn som har
            blivit lästa för, som har börjat möta sidorna, orden och bokstäverna
            i böckerna och som har förstått vilken rik värld som ryms i böckerna
            längtar självklart efter att lära sig läsa själva. De kan då tidigt
            i skolan ta det viktiga steget från att lära sig läsa till att
            kunna läsa för att lära, det som är helt avgörande när man börjar
            närma sig mellanstadiet. Därför spelar läsningen redan i förskolan
            en väldigt stor roll.
          </note>
          <note>
            På ett lite större plan är läsandet en övning i praktisk solidaritet.
            När du läser ställer du dig själv i någon annans skor, i den värld
            som författaren har tänkt ut. Det tror jag att vi alla behöver
            göra lite oftare. Det understryker en annan del av förskolans
            uppdrag och verklighet: att ge barn utrym ­ me att växa och att
            lära sig tillsammans. Det kräver att förskolan har stöd av specialpedagogisk
            kompetens och kan möta barn med olika behov och barn från olika
            miljöer. Men det är precis det arbete som Sveriges kunniga och
            kompetenta förskollärare, rektorer och barnskötare gör varje dag.
          </note>
          <note>
            Fru talman! Med denna beskrivning av våra prioriteringar och
            det vi vill yrkar jag bifall till utskottets förslag i betänkandet.
          </note>
          <note>
            (Applåder)
          </note>
          <note>
            (forts. § 32)
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av tredje vice talmannen
            att ajournera sammanträdet till kl. 16.00, då val och votering
            skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 24 Val till riksdagens råd för Riksrevisionen
          </note>
          <note>
            Tredje vice talmannen meddelade att konstitutionsutskottet och
            finansutskottet hade berett val av riksdagens råd för Riksrevisionen
            som ersätter Riksrevisionens parlamentariska råd.
          </note>
          <note>
            Av det sammantagna antalet ledamöter och suppleanter i rådet
            skulle hälften nomineras av konstitutionsutskottet bland dess
            ledamöter och suppleanter och den andra hälften av finansutskottet
            bland dess ledamöter och suppleanter.
          </note>
          <note>
            Konstitutionsutskottet hade enhälligt nominerat tre ledamöter
            och fem suppleanter. Finansutskottet hade enhälligt nominerat
            fem ledamöter och tre suppleanter.
          </note>
          <note>
            Valen skulle gälla för tiden från och med den 1 april till dess
            nya val förrättats under början av nästa valperiod.
          </note>
          <note>
            Från konstitutionsutskottet hade följande skrivelse kommit in:
          </note>
          <note>
            Till riksdagen
          </note>
          <note>
            Riksdagen väljer för valperioden riksdagens råd för Riksrevisionen
            som enligt 13 kap. 8 § riksdagsordningen, i dess lydelse fr.o.m.
            den 1 april 2019, består av en riksdagsledamot från varje partigrupp
            som avses i 3 kap. 5 § riksdagsordningen samt suppleanter. Val
            bereds av konstitutionsutskottet och finansutskottet (tilläggsbestämmelse
            13.8.1, i dess lydelse fr.o.m. den 1 april 2019).
          </note>
          <note>
            Konstitutionsutskottet föreslår enhälligt att riksdagen, för
            tiden fr.o.m. den 1 april 2019 till dess nya val förrättats under
            början av nästa valperiod, till ledamöter i riksdagens råd för
            Riksrevisionen väljer
          </note>
          <note>
            Mia Sydow Mölleby (V)
          </note>
          <note>
            Bengt Eliasson (L)
          </note>
          <note>
            Anna Sibinska (MP)
          </note>
          <note>
            Konstitutionsutskottet föreslår vidare enhälligt att riksdagen,
            för tid en fr.o. m. den 1 april 2019 till dess nya val förrättats
            under början av nästa valperiod, till suppleanter i samma råd
            för samma tid väljer
          </note>
          <note>
            Ida Karkiainen (S)
          </note>
          <note>
            Marta Obminska (M)
          </note>
          <note>
            Fredrik Lindahl (SD)
          </note>
          <note>
            Linda Ylivainio (C)
          </note>
          <note>
            Tuve Skånberg (KD)
          </note>
          <note>
            Stockholm den 12 mars 2019
          </note>
          <note>
            På konstitutionsutskottets vägnar
          </note>
          <note>
            Karin Enström
          </note>
          <note>
            Från finansutskottet hade följande skrivelser kommit in:
          </note>
          <note>
            Till riksdagen
          </note>
          <note>
            Riksdagen väljer för valperioden riksdagens råd för Riksrevisionen
            som enligt 13 kap. 8 § riksdagsordningen i dess lydelse fr.o.m.
            den 1 april 2019 består av en riksdagsledamot från varje partigrupp
            som avses i 3 kap. 5 § riksdagsordningen samt suppleanter. Val
            bereds av konstitutionsutskottet och finansutskottet (tilläggsbestämmelse
            13.8.1).
          </note>
          <note>
            Finansutskottet föreslår enhälligt att riksdagen, för tiden fr.o.m.
            den 1 april 2019 till dess nya val förrättats under början av
            nästa valperiod, till ledamöter i riksdagens råd för Riksrevisionen
            väljer
          </note>
          <note>
            Ingemar Nilsson (S)
          </note>
          <note>
            Jan Ericson (M)
          </note>
          <note>
            Sven-Olof Sällström (SD)
          </note>
          <note>
            Sofia Nilsson (C)
          </note>
          <note>
            Jakob Forssmed (KD)
          </note>
          <note>
            Finansutskottet föreslår vidare enhälligt att riksdagen, för
            tiden fr o.m. den 1 april 2019 till dess nya val förrättats under
            början av nästa valperiod, till suppleanter i riksdagens råd för
            Riksrevisionen väljer
          </note>
          <note>
            Ida Gabrielsson (V)
          </note>
          <note>
            Johan Pehrson (L)
          </note>
          <note>
            Karolina Skog (MP)
          </note>
          <note>
            Stockholm den 12 mars 2019
          </note>
          <note>
            Fredrik Olovsson
          </note>
          <note>
            Ordförande i finansutskottet
          </note>
          <note>
            Till riksdagen
          </note>
          <note>
            Riksdagen väljer för valperioden riksdagens råd för Riksrevisionen
            som enligt 13 kap. 8 § riksdagsordningen i dess lydelse fr.o.m.
            den 1 april 2019 består av en riksdagsledamot från varje partigrupp
            som avses i 3 kap. 5 § riksdagsordningen samt suppleanter. Bland
            rådets ledamöter väljer riksdagen en ordförande och en eller flera
            vice ordförande. Val bereds av konstitutionsutskottet och finansutskottet
            (tilläggsbestämmelse 13.8.1).
          </note>
          <note>
            Finansutskottet föreslår enhälligt att riksdagen, för tiden fr.o.m.
            den 1 april 2019 till dess nya val förrättats under början av
            nästa valperiod, bland de valda ledamöterna i riksdagens råd för
            Riksrevisionen till ordförande väljer Ingemar Nilsson (S) och
            till vice ordförande i riksdagens råd för Riksrevisionen väljer
            Jan Ericson (M).
          </note>
          <note>
            Stockholm den 12 mars 2019
          </note>
          <note>
            Fredrik Olovsson
          </note>
          <note>
            Ordförande i finansutskottet
          </note>
          <note>
            § 25 Val av ledamöter i riksdagens råd för Riksrevisionen
          </note>
          <note>
            Val av åtta ledamöter i riksdagens råd för Riksrevisionen företogs.
          </note>
          <note>
            Enligt enhälliga förslag av konstitutionsutskottet och finansutskottet
            utsågs för tiden fr.o.m. den 1 april till dess att nytt val förrättats
            under början av nästa valperiod till
          </note>
          <note>
            ledamöter i riksdagens råd för Riksrevisionen
          </note>
          <note>
            Ingemar Nilsson (S)
          </note>
          <note>
            Jan Ericson (M)
          </note>
          <note>
            Sven-Olof Sällström (SD)
          </note>
          <note>
            Sofia Nilsson (C)
          </note>
          <note>
            Mia Sydow Mölleby (V)
          </note>
          <note>
            Jakob Forssmed (KD)
          </note>
          <note>
            Bengt Eliasson (L)
          </note>
          <note>
            Anna Sibinska (MP)
          </note>
          <note>
            § 26 Val av suppleanter i riksdagens råd för Riksrevisionen
          </note>
          <note>
            Val av åtta suppleanter i riksdagens råd för Riksrevisionen företogs.
          </note>
          <note>
            Enligt enhälliga förslag av konstitutionsutskottet och finansutskottet
            utsågs för tiden fr.o.m. den 1 april till dess att nytt val förrättats
            under början av nästa valperiod till
          </note>
          <note>
            suppleanter i riksdagens råd för Riksrevisionen
          </note>
          <note>
            Ida Karkiainen (S)
          </note>
          <note>
            Marta Obminska (M)
          </note>
          <note>
            Fredrik Lindahl (SD)
          </note>
          <note>
            Linda Ylivainio (C)
          </note>
          <note>
            Ida Gabrielsson (V)
          </note>
          <note>
            Tuve Skånberg (KD)
          </note>
          <note>
            Johan Pehrson (L)
          </note>
          <note>
            Karolina Skog (MP)
          </note>
          <note>
            § 27 Val av ordförande och vice ordförande i riksdagens råd för
            Riksrevisionen
          </note>
          <note>
            Val av ordförande och vice ordförande i riksdagens råd för Riksrevi
            ­ sionen företogs.
          </note>
          <note>
            Enligt ett enhälligt förslag av finansutskottet utsågs för tiden
            fr.o.m. den 1 april till dess att nytt val förrättats under början
            av nästa valperiod till
          </note>
          <note>
            ordförande i riksdagens råd för Riksrevisionen
          </note>
          <note>
            Ingemar Nilsson (S)
          </note>
          <note>
            vice ordförande i riksdagens råd för Riksrevisionen
          </note>
          <note>
            Jan Ericson (M)
          </note>
          <note>
            § 28 Val av ordförande och ersättare för ordföranden i Valprövningsnämnden
          </note>
          <note>
            Val av ordförande och ersättare för ordföranden i Valprövningsnämnden
            företogs.
          </note>
          <note>
            Enligt ett enhälligt förslag av valberedningen valdes, för innevarande
            valperiod till dess att nytt val genomförts då nästa riksdagsval
            vunnit laga kraft, till
          </note>
          <note>
            ordförande i Valprövningsnämnden
          </note>
          <note>
            Annika Sandström
          </note>
          <note>
            ersättare för ordföranden i Valprövningsnämnden
          </note>
          <note>
            Svante O. Johansson
          </note>
          <note>
            § 29 Val av ledamöter i Valprövningsnämnden
          </note>
          <note>
            Val av sex ledamöter i Valprövningsnämnden företogs.
          </note>
          <note>
            Sedan kammaren godkänt valberedningens gemensamma lista var följande
            personer valda, för innevarande valperiod till dess att nytt val
            genomförts då nästa riksdagsval vunnit laga kraft, till
          </note>
          <note>
            ledamöter i Valprövningsnämnden
          </note>
          <note>
            Ida Karkiainen (S)
          </note>
          <note>
            Bengt-Anders Johansson
          </note>
          <note>
            Linus Sköld (S)
          </note>
          <note>
            Ewa Thalén Finné
          </note>
          <note>
            Mattias Bäckström Johansson (SD)
          </note>
          <note>
            Jessica Wetterling (V)
          </note>
          <note>
            § 30 Val av suppleanter i Valprövningsnämnden
          </note>
          <note>
            Val av sex suppleanter i Valprövningsnämnden företogs.
          </note>
          <note>
            Sedan kammaren godkänt valberedningens gemensamma lista var följande
            personer valda, för innevarande valperiod till dess att nytt val
            genomförts då nästa riksdagsval vunnit laga kraft, till
          </note>
          <note>
            suppleanter i Valprövningsnämnden
          </note>
          <note>
            Agneta Börjesson
          </note>
          <note>
            Eva Bengtson
          </note>
          <note>
            Sanne Lennström (S)
          </note>
          <note>
            Krister Hammarbergh
          </note>
          <note>
            Michael Rubbestad (SD)
          </note>
          <note>
            Joakim Johansson
          </note>
          <note>
            § 31 Beslut om ärenden som slutdebatterats vid dagens sammanträde
          </note>
          <note>
            FiU33 Extra ändringsbudget för 2019 Kapitalhöjning i Europeiska
            investeringsbanken
          </note>
          <note>
            Kammaren biföll utskottets förslag.
          </note>
          <note>
            FiU35 Möjlighet för företag i Förenade kungariket att under viss
            tid driva värdepappersrörelse utan krav på tillstånd
          </note>
          <note>
            Kammaren biföll utskottets förslag.
          </note>
          <note>
            TU8 Kompletterande bestämmelser till EU:s hamntjänstförordning
          </note>
          <note>
            Kammaren biföll utskottets förslag.
          </note>
          <note>
            SoU17 Kompletterande bestämmelser till lagen om tobak och liknande
            produkter
          </note>
          <note>
            Kammaren biföll utskottets förslag.
          </note>
          <note>
            NU10 Kommissionens meddelande om den inre marknaden i en värld
            som förändras
          </note>
          <note>
            Punkt 1 (Övergripande om den inre marknaden)
          </note>
          <note>
            Utskottets förslag till beslut med godkännande av
          </note>
          <note>
            1. utskottets motivering
          </note>
          <note>
            2. motiveringen i res. (SD)
          </note>
          <note>
            Votering:
          </note>
          <note>
            251 för utskottet
          </note>
          <note>
            58 för res.
          </note>
          <note>
            40 frånvarande
          </note>
          <note>
            Kammaren biföll utskottets förslag till beslut med godkännande
            av utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 30 C, 23 V, 20 KD, 14 L, 13 MP
          </note>
          <note>
            För res.: 58 SD
          </note>
          <note>
            Frånvarande: 11 S, 8 M, 4 SD, 1 C, 5 V, 2 KD, 6 L, 3 MP
          </note>
          <note>
            Karolina Skog (MP) anmälde att hon avsett att rösta ja men markerats
            som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU9 Höjda och miljödifferentierade vägavgifter inom eurovinjettsamarbetet
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Utredning av lämplig förfarandeordning m.m.)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            252 för utskottet
          </note>
          <note>
            58 för res.
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 30 C, 23 V, 20 KD, 14 L, 14 MP
          </note>
          <note>
            För res.: 58 SD
          </note>
          <note>
            Frånvarande: 11 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            SkU11 Företag, kapital och fastighet
          </note>
          <note>
            Punkt 1 (Företagande och investeringar, allmänna frågor)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            3. res. 3 (C)
          </note>
          <note>
            4. res. 5 (KD)
          </note>
          <note>
            Förberedande votering 1:
          </note>
          <note>
            30 för res. 3
          </note>
          <note>
            20 för res. 5
          </note>
          <note>
            260 avstod
          </note>
          <note>
            39 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            58 för res. 2
          </note>
          <note>
            30 för res. 3
          </note>
          <note>
            222 avstod
          </note>
          <note>
            39 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            116 för utskottet
          </note>
          <note>
            58 för res. 2
          </note>
          <note>
            136 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 13 L, 14 MP
          </note>
          <note>
            För res. 2: 58 SD
          </note>
          <note>
            Avstod: 62 M, 30 C, 23 V, 20 KD, 1 L
          </note>
          <note>
            Frånvarande: 11 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 3 (Beskattning vid generationsskifte)
          </note>
          <note>
            1. utskottet
          </note>
          <note>
            2. res. 7 (M)
          </note>
          <note>
            Votering:
          </note>
          <note>
            248 för utskottet
          </note>
          <note>
            61 för res. 7
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 58 SD, 30 C, 23 V, 20 KD, 14 L, 14 MP
          </note>
          <note>
            För res. 7: 61 M
          </note>
          <note>
            Frånvarande: 11 S, 9 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 4 (Skogskonton m.m.)
          </note>
          <note>
            1. utskottet
          </note>
          <note>
            2. res. 8 (SD)
          </note>
          <note>
            Votering:
          </note>
          <note>
            202 för utskottet
          </note>
          <note>
            57 för res. 8
          </note>
          <note>
            49 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 23 V, 14 L, 14 MP
          </note>
          <note>
            För res. 8: 57 SD
          </note>
          <note>
            Avstod: 29 C, 20 KD
          </note>
          <note>
            Frånvarande: 11 S, 8 M, 5 SD, 2 C, 5 V, 2 KD, 6 L, 2 MP
          </note>
          <note>
            Punkt 5 (Styrelsearvoden)
          </note>
          <note>
            1. utskottet
          </note>
          <note>
            2. res. 11 (C)
          </note>
          <note>
            Votering:
          </note>
          <note>
            280 för utskottet
          </note>
          <note>
            30 för res. 11
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 8 9 S, 62 M, 58 SD, 23 V, 20 KD, 14 L, 14 MP
          </note>
          <note>
            För res. 11: 30 C
          </note>
          <note>
            Frånvarande: 11 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 9 (Boendebeskattning)
          </note>
          <note>
            1. utskottet
          </note>
          <note>
            2. res. 17 (V)
          </note>
          <note>
            Votering:
          </note>
          <note>
            199 för utskottet
          </note>
          <note>
            23 för res. 17
          </note>
          <note>
            88 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 20 KD, 14 L, 14 MP
          </note>
          <note>
            För res. 17: 23 V
          </note>
          <note>
            Avstod: 58 SD, 30 C
          </note>
          <note>
            Frånvarande: 11 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU12 Punktskatt
          </note>
          <note>
            Punkt 1 (Energiskatt)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            223 för utskottet
          </note>
          <note>
            58 för res. 1
          </note>
          <note>
            30 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 23 V, 20 KD, 14 L, 14 MP
          </note>
          <note>
            För res. 1: 58 SD
          </note>
          <note>
            Avstod: 30 C
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 4 (Skatt på drivmedel m.m.)
          </note>
          <note>
            1. utskottet
          </note>
          <note>
            2. res. 8 (L)
          </note>
          <note>
            Votering:
          </note>
          <note>
            189 för utskottet
          </note>
          <note>
            14 för res. 8
          </note>
          <note>
            108 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 23 V, 14 MP
          </note>
          <note>
            För res. 8: 14 L
          </note>
          <note>
            Avstod: 58 SD, 30 C, 20 KD
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 5 (Beskattning av biodrivmedel)
          </note>
          <note>
            1. utskottet
          </note>
          <note>
            3. res. 10 (C)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 6 (Bonus–malus-system)
          </note>
          <note>
            1. utskottet
          </note>
          <note>
            2. res. 11 (M, KD)
          </note>
          <note>
            Votering:
          </note>
          <note>
            227 för utskottet
          </note>
          <note>
            82 för res. 11
          </note>
          <note>
            2 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 56 SD, 30 C, 23 V, 14 L, 14 MP
          </note>
          <note>
            För res. 11: 62 M, 20 KD
          </note>
          <note>
            Avstod: 2 SD
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 8 (Trängselskatt)
          </note>
          <note>
            1. utskottet
          </note>
          <note>
            2. res. 15 (V)
          </note>
          <note>
            Votering:
          </note>
          <note>
            258 för utskottet
          </note>
          <note>
            23 för res. 15
          </note>
          <note>
            29 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 58 SD, 1 C, 19 KD, 14 L, 14 MP
          </note>
          <note>
            För res. 15: 23 V
          </note>
          <note>
            Avstod: 29 C
          </note>
          <note>
            Frånvarande: 10 S, 8 M, 4 SD, 1 C, 5 V, 3 KD, 6 L, 2 MP
          </note>
          <note>
            Punkt 9 (Kemikalieskatt)
          </note>
          <note>
            1. utskottet
          </note>
          <note>
            2. res. 16 (SD)
          </note>
          <note>
            Votering:
          </note>
          <note>
            253 för utskottet
          </note>
          <note>
            58 för res. 16
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 30 C, 23 V, 20 KD, 14 L, 14 MP
          </note>
          <note>
            För res. 16: 58 SD
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 11 (Flygets beskattning)
          </note>
          <note>
            1. utskottet
          </note>
          <note>
            2. res. 18 (M, KD, L)
          </note>
          <note>
            Votering:
          </note>
          <note>
            157 för utskottet
          </note>
          <note>
            96 för res. 18
          </note>
          <note>
            58 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 30 C, 23 V, 14 MP
          </note>
          <note>
            För res. 18: 62 M, 20 KD, 14 L
          </note>
          <note>
            Avstod: 58 SD
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU13 Mervärdesskatt
          </note>
          <note>
            Punkt 1 (Skattesatser)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (SD)
          </note>
          <note>
            4. res. 3 (C)
          </note>
          <note>
            5. res. 4 (KD)
          </note>
          <note>
            Förberedande votering 1:
          </note>
          <note>
            30 för res. 3
          </note>
          <note>
            20 för res. 4
          </note>
          <note>
            261 avstod
          </note>
          <note>
            38 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            58 för res. 2
          </note>
          <note>
            30 för res. 3
          </note>
          <note>
            223 avstod
          </note>
          <note>
            38 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 3:
          </note>
          <note>
            63 för res. 1
          </note>
          <note>
            58 för res. 2
          </note>
          <note>
            189 avstod
          </note>
          <note>
            39 frånvarande
          </note>
          <note>
            Kammaren biträdde res. 1.
          </note>
          <note>
            Daniel Riazat (V) anmälde att han avsett att avstå från att rösta
            men markerats som frånvarande.
          </note>
          <note>
            Leila Ali-Elmi (MP) anmälde att hon avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            127 för utskottet
          </note>
          <note>
            62 för res. 1
          </note>
          <note>
            122 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 23 V, 14 MP
          </note>
          <note>
            För res. 1: 62 M
          </note>
          <note>
            Avstod: 58 SD, 30 C, 20 KD, 14 L
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU15 Avskaffad skattereduktion för fackföreningsavgift
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            287 för utskottet
          </note>
          <note>
            23 för res.
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 0 S, 62 M, 58 SD, 30 C, 19 KD, 14 L, 14 MP
          </note>
          <note>
            För res.: 23 V
          </note>
          <note>
            Frånvarande: 10 S, 8 M, 4 SD, 1 C, 5 V, 3 KD, 6 L, 2 MP
          </note>
          <note>
            FöU5 Integritetsskydd vid signalspaning i försvarsunderrättelseverksamhet
          </note>
          <note>
            Punkt 2 (Statens inspektion för försvarsunderrättelseverksamheten)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            252 för utskottet
          </note>
          <note>
            59 för res. 1
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 61 M, 30 C, 23 V, 20 KD, 14 L, 14 MP
          </note>
          <note>
            För res. 1: 1 M, 58 SD
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 4 (Översyn av signalspaningslagen)
          </note>
          <note>
            1. utskottet
          </note>
          <note>
            2. res. 3 (M, KD, L)
          </note>
          <note>
            Votering:
          </note>
          <note>
            215 för utskottet
          </note>
          <note>
            96 för res. 3
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 58 SD, 30 C, 23 V, 14 MP
          </note>
          <note>
            För res. 3: 62 M, 20 KD, 14 L
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU7 Kulturarvsfrågor
          </note>
          <note>
            Punkt 3 (Uppåkra Arkeologiska Center)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            Votering:
          </note>
          <note>
            253 för utskottet
          </note>
          <note>
            58 för res. 4
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 30 C, 23 V, 20 KD, 14 L, 14 MP
          </note>
          <note>
            För res. 4: 58 SD
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 5 (Statlig ersättning till synagogor)
          </note>
          <note>
            1. utskottet
          </note>
          <note>
            2. res. 6 (V)
          </note>
          <note>
            Votering:
          </note>
          <note>
            288 för utskottet
          </note>
          <note>
            23 för res. 6
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 0 S, 62 M, 58 SD, 30 C, 20 KD, 14 L, 14 MP
          </note>
          <note>
            För res. 6: 23 V
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 6 (Museernas roll som självständiga institutioner)
          </note>
          <note>
            1. utskottet
          </note>
          <note>
            2. res. 7 (M)
          </note>
          <note>
            Votering:
          </note>
          <note>
            249 för utskottet
          </note>
          <note>
            62 för res. 7
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 58 SD, 30 C, 23 V, 20 KD, 14 L, 14 MP
          </note>
          <note>
            För res. 7: 62 M
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 9 (Värna museers särart)
          </note>
          <note>
            1. utskottet
          </note>
          <note>
            2. res. 9 (L)
          </note>
          <note>
            Votering:
          </note>
          <note>
            296 för utskottet
          </note>
          <note>
            14 för res. 9
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 57 SD, 30 C, 23 V, 20 KD, 14 MP
          </note>
          <note>
            För res. 9: 14 L
          </note>
          <note>
            Frånvarande: 10 S, 8 M, 5 SD, 1 C, 5 V , 2 KD, 6 L, 2 MP
          </note>
          <note>
            Punkt 12 (Det kyrkliga kulturarvet)
          </note>
          <note>
            1. utskottet
          </note>
          <note>
            2. res. 11 (SD)
          </note>
          <note>
            Votering:
          </note>
          <note>
            251 för utskottet
          </note>
          <note>
            58 för res. 11
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 29 C, 23 V, 20 KD , 14 L, 14 MP
          </note>
          <note>
            För res. 11: 58 SD
          </note>
          <note>
            Frånvarande: 11 S, 8 M, 4 SD, 2 C, 5 V, 2 KD, 6 L, 2 MP
          </note>
          <note>
            Punkt 13 (Kostnadsansvar vid arkeologiska undersökningar)
          </note>
          <note>
            1. utskottet
          </note>
          <note>
            2. res. 12 (KD)
          </note>
          <note>
            Votering:
          </note>
          <note>
            277 för utskottet
          </note>
          <note>
            20 för res. 12
          </note>
          <note>
            14 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 58 SD, 30 C, 23 V, 14 MP
          </note>
          <note>
            För res. 12: 20 KD
          </note>
          <note>
            Avstod: 14 L
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Punkt 19 (Säkra det immateriella kulturarvet)
          </note>
          <note>
            1. utskottet
          </note>
          <note>
            2. res. 18 (KD)
          </note>
          <note>
            Votering:
          </note>
          <note>
            291 för utskottet
          </note>
          <note>
            20 för res. 18
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 58 SD, 30 C, 23 V, 14 L, 14 MP
          </note>
          <note>
            För res. 18: 20 KD
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KU15 Riksrevisionens rapport om skyddet mot oegentligheter inom
            migrationsverksamheten vid utlandsmyndigheterna
          </note>
          <note>
            1. utskottet
          </note>
          <note>
            2. res. (M)
          </note>
          <note>
            Votering:
          </note>
          <note>
            192 för utskottet
          </note>
          <note>
            61 för res.
          </note>
          <note>
            58 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S , 1 M, 30 C, 23 V, 20 KD, 14 L, 14 MP
          </note>
          <note>
            För res.: 61 M
          </note>
          <note>
            Avstod: 58 SD
          </note>
          <note>
            Frånvarande: 10 S, 8 M, 4 SD, 1 C, 5 V, 2 KD, 6 L, 2 MP
          </note>
          <note>
            KU23 Granskning av rapporter och meddelande om subsidiaritet
            och proportionalitet m.m.
          </note>
          <note>
            Kammaren biföll utskottets förslag.
          </note>
          <note>
            § 32 (forts. från § 23) Förskolan (forts. UbU7)
          </note>
          <note type="speaker">
            Anf. 98 MARIA STOCKHAUS (M) replik:
          </note>
          <note>
            Fru talman! Min replik handlar om bidraget för att minska barngrupperna
            i förskolan.
          </note>
          <note>
            Jag tror att vi alla har tagit del av larmrapporter om stora
            barngrupper, och alla ser allvarligt på frågan. Jag skulle önska
            att vi hade ett trollspö som skulle kunna minska barngrupperna
            i en enda handvändning.
          </note>
          <note>
            Jag ägnade lite tid mellan voteringarna åt att – för säkerhets
            skull – titta på regelverket när det gäller hur man ska söka det
            bidrag som den tidigare regeringen satsade pengar på för att minska
            barngrupperna. Skolverket har redovisat att barngrupperna har
            minskat, men man kan fråga sig om de verkligen har minskat på
            riktigt. Det är det vi vill; vi vill ju inte att detta ska vara
            ett slag i luften.
          </note>
          <note>
            Det finns ingenting i regelverket när det gäller att söka eller
            att återre ­ dovisa som ställer krav på personaltäthet eller på
            att grupperna ska åtskil ­ jas i de olika lokalerna. Det tycker
            jag är problematiskt. Risken – speciellt i kommuner som dem runt
            Stockholm, där det råder brist på platser – är att detta i praktiken
            inte innebär att man har minskat barngrupperna. I stället är barngrupperna
            bibehållna, men på papperet har man ritat om organisa ­ tionen.
          </note>
          <note>
            Jag skulle vilja höra ledamotens synpunkter eller reflektioner
            när det gäller detta.
          </note>
          <note type="speaker">
            Anf. 99 MATS BERGLUND (MP) replik:
          </note>
          <note>
            Fru talman! Jag tackar Maria Stockhaus för frågan och för att
            hon tar upp problemet med barngruppernas storlek.
          </note>
          <note>
            Det är naturligtvis oerhört viktigt att försöka få ned barngruppernas
            storlek; det är av pedagogisk betydelse. Detta arbete har inte
            varit särskilt lätt. Vi har inlett ett arbete och bland an nat
            tillsatt medel om ungefär 1 miljard kronor för att detta ska ske.
          </note>
          <note>
            Som vi har sett i utskottets betänkande och i texterna som har
            med det att göra har det än så länge gått lite för långsamt. Barngrupperna
            minskar inte i den takt vi vill, och vi måste helt enkelt gasa
            på detta arbete med mera pengar. Om det är så att regelverket
            inte fungerar kanske vi behöver överväga att sätta in nya regler
            eller stifta en lag om barngruppernas storlek. Det får vara mitt
            svar så här långt.
          </note>
          <note type="speaker">
            Anf. 100 MARIA STOCKHAUS (M) replik:
          </note>
          <note>
            Fru talman! Det är inte första gången som den tidigare regeringen
            och, misstänker jag, tyvärr även den regering som sitter nu –
            det är ju samma partier som ingår i den – brister när det gäller
            att följa upp satsningar som man gör för att se att de verkligen
            ger de resultat som man vill att de ska ge. Detta är heller inte
            det enda ställe där det brister.
          </note>
          <note>
            Skolverket tar den statistik som kommer från kommunerna. Det
            finns inget regelverk kring hur man ska rapportera barngruppernas
            storlek. Jag har själv besökt flera förskolor som har tagit del
            av detta bidrag där det de facto inte har inneburit någon minskning
            av barngrupperna eller någon ökning av personaltätheten. De har
            helt enkelt gjort en omorganisation på papper och kunnat ta del
            av dessa bidrag i och med att det inte finns någon ordentlig uppföljning
            av hur bidraget har använts eller om detta i praktiken ute på
            förskolorna har inneburit minskade barngrupper.
          </note>
          <note>
            Om man satsar 1 miljard – vilket är en ganska avsevärd summa
            pengar – på att minska barngrupperna i förskolan, vilket vi alla
            är överens om är viktigt, tycker jag att man har en skyldighet
            att följa upp att pengarna verkligen kommer till nytta.
          </note>
          <note>
            Jag är rädd för att detta är ett populistiskt slag i luften som
            låter bra. Det låter som mycket pengar, men när man väl besöker
            förskolorna där ute ser man att det faktiskt inte innebär en bättre
            situation för de förskollärare och barnskötare som jobbar där
            och heller inte en bättre situation för barnen.
          </note>
          <note>
            Vad jag har sett finns det inga förslag på att följa upp detta
            mer noggrant, utan man nöjer sig med den uppföljning som Skolverket
            kommer med. Det är 1 miljard kronor som får bristfällig uppföljning
            – jag tycker att det är ansvarslöst.
          </note>
          <note type="speaker">
            Anf. 101 MATS BERGLUND (MP) replik:
          </note>
          <note>
            Fru talman! Naturligtvis är det så att vi vill pressa ned antalet
            barn i förskolegrupperna. För pedagogiken och för att förskolans
            verksamhet ska fungera är det helt centralt att det blir ett lärande
            i pedagogiken och att lärandet inte försvinner iväg. Pedagogiken
            störs om grupperna är för stora – då blir det svårt att få den
            pedagogik som vi behöver i förskolan att fungera.
          </note>
          <note>
            Pedagogiken blir inte bättre för att vi har siffror på ett papper,
            utan vi måste få ned antalet i barngrupperna i verkligheten ute
            på förskolorna. Det har ju sett ut så här tidigare, och vi har
            inlett ett arbete för att göra detta.
          </note>
          <note>
            Jag håller med Maria Stockhaus om att detta bör utvärderas och
            under ­ sökas så att vi får en verklig effekt av dessa pengar.
            Precis som Maria Stockhaus säger är 1 miljard mycket pengar, men
            möjligen är det inte till ­ räckligt. Vi behöver helt enkelt intensifiera
            arbetet så att vi får ett verkligt resultat. Det är helt centralt
            för att förskolorna ska ha sin pedagogiska verksamhet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 mars.)
          </note>
          <note>
            § 33 Studiestöd
          </note>
          <note>
            Utbildningsutskottets betänkande 2018/19:Ubu15
          </note>
          <note>
            Studiestöd
          </note>
          <note>
            föredrogs
          </note>
          <note type="speaker">
            Anf. 102 MARIE-LOUISE HÄNEL SANDSTRÖM (M):
          </note>
          <note>
            Fru talman! Jag vill inleda med att säga att Sverige är ett fantastiskt
            land när det gäller möjligheten att studera på i stort sett alla
            nivåer. Det finns bra former av studiemedel. Dock måste studiemedlen
            anpassas efter verkligheten, och det är det som det handlar om
            här.
          </note>
          <note>
            Själv har jag ett 30-årigt förhållande med Centrala Studiestödsnämnden,
            CSN. Jag har väldigt nöjd med förhållandet tidigare. Nu är det
            lite tuffare, nu kommer återkrav. Men det har gjort att jag kunnat
            läsa en lång utbildning på universitet, så det är samtidigt något
            som är väldigt bra.
          </note>
          <note>
            Frågan om studiemedel berör många människor. Därför är det många
            motioner, vilket är väldigt roligt. Betänkandet innehåller över
            30 yrkanden och 11 reservationer, så det är ett stort intresse
            för frågan. Jag står förstås bakom alla reservationer från Moderaterna,
            men jag yrkar bifall bara till reservation nr 5, som vi har tillsammans
            med KD.
          </note>
          <note>
            I takt med att samhället har förändrats har även arbets- och
            studielivet förändrats. Förr läste man ofta en utbildning direkt
            efter gymnasiet. Man arbetade ofta på samma arbetsplats och hade
            kanske samma yrke hela livet. Man kanske också skaffade barn efter
            att man hade studerat.
          </note>
          <note>
            Så ser det inte alltid ut längre. Det är ganska mycket som har
            förändrats. Vi måste anpassa oss till förändringarna i samhället,
            till hur arbetsmarknaden ser ut, till olika innovationer och också
            till hur livet förändras. Då måste också studiemedlen följa dagens
            förutsättningar.
          </note>
          <note>
            Fru talman! Vi behöver stärka möjligheterna till vidareutbildning
            och omställning genom att se över studiemedelssystemet. Det måste
            ändras så att det passar även för äldre. Om man har en högskoleexamen
            ska man ha möjlighet att läsa in ytterligare en examen, och det
            ska också kunna ske senare i livet. Man kanske vill ha en ny utbildning
            eller en vidareutbildning. Det kan också vara så att ens första
            utbildning startar ganska sent. Men då måste man förstås ha en
            möjlighet till finansiering.
          </note>
          <note>
            Majoriteten avstyrker våra motioner, som jag tycker är väldigt
            bra och angelägna, med hänvisning till att det kanske kommer att
            vidtas olika åtgärder. Men vi känner oss väldigt otåliga. Vi tycker
            inte att det kan vänta längre, utan vi vill påskynda dessa viktiga
            förändringar. Därför har vi väckt de här, tycker jag, bra motionerna.
          </note>
          <note>
            Vi talar om ett omställningspaket. Där ingår till exempel en
            höjning av fribeloppet, en ökning av antalet extra studieveckor
            för den som fyl lt 40 år från 40 till 60 veckor och en höjning
            av åldersgränsen för studiemedel till 60 år från dagens åldersgräns
            56 år som infördes 2013. Vi vill också ge möjlighet till tilläggslån
            för studerande över 25 år som har barn och även ge möjlighet för
            den som sedan tidigare har en högskoleutbildning att få studiemedel.
          </note>
          <note>
            Jag yrkar alltså bifall till reservation nr 5.
          </note>
          <note>
            (Applåder)
          </note>
          <note type="speaker">
            Anf. 103 MICHAEL RUBBESTAD (SD):
          </note>
          <note>
            Fru talman! Jag vill börja med att yrka bifall till Sverigedemokraternas
            två reservationer på området, reservationerna 2 och 8.
          </note>
          <note>
            När man läser de inkomna motionerna är det ganska lätt att se
            en röd tråd. Flera partier talar om att möjligheten till studier
            senare i livet behöver förbättras. Men förslagen skiljer sig åt
            så pass mycket att ingen majoritet för något förslag uppstår,
            vilket resulterar i att det i princip inte blir någon förändring
            alls.
          </note>
          <note>
            Jag skulle vilja hänvisa till en historia som jag då och då får
            återberättad för mig om Finland 1985. Där låste man mer eller
            mindre in ett antal styrande politiker i ett rum och lät dem inte
            komma ut förrän de hade kommit överens. Jag skulle gärna se att
            vi gör samma sak.
          </note>
          <note>
            Vi är olika partier med olika ingångvärden, men vi är samtidigt
            alla överens om att Sverige ska behålla och stärka sin roll som
            kunskapsnation och att ett av många mål vi alla siktar på är möjligheten
            till studier senare i livet och längre upp i åldrarna, för att
            bara ta ett exempel.
          </note>
          <note>
            Låt oss då ta fasta på det faktum att vi har samma mål och sätta
            oss ned för att diskutera vilken väg som är bäst för att komma
            dit. Jag är övertygad om att vi ska kunna komma överens för lärares,
            för elevers och för Sveriges framtid. Min och mina partikamraters
            dörr står alltid öppen för diskus ­ sioner.
          </note>
          <note>
            Sverige ska vara ett land där människor kan bo, verka och ha
            barnen i skola även utanför de större orterna. Därför föreslår
            vi att examinerade lärare som tar anställning i områden som av
            EU definieras som glesbygd ska få 15 procent av sin studieskuld
            avskriven varje år som de arbetar i glesbygden.
          </note>
          <note>
            Här är återigen en sådan fråga där andra partier från både vänster
            och höger är inne på en liknande linje, även om det talas om exempelvis
            olika procentsatser. Det här är en satsning som behöver göras
            för att åtgärda exempelvis lärarbristen i våra glesbygder och
            för att kunna bevara eller återskapa en levande landsbygd.
          </note>
          <note>
            På landsbygden är det ofta svårt att rekrytera läkare och sjuksköterskor,
            vilket hotar såväl vårdens kvalitet som patientsäkerheten. Att
            locka läkare till landsbygden är en utmaning inte bara i Sverige
            utan även i andra delar av världen. I landsbygdsområden i USA
            finns ett system där läkare kan förbinda sig att arbeta ett visst
            antal år och som bonus få sin studieskuld reducerad.
          </note>
          <note>
            Vi anser att systemet är intressant och vill därför att det ska
            kostnadskalkyleras och utredas för motsvarande svenska förhållanden.
            Ett motsvarande system kan även appliceras på sjuksköterskor för
            att de ska vilja söka sig till mindre attraktiva orter och till
            glesbygden.
          </note>
          <note>
            Den internationella samarbetsorganisationen OECD granskar varje
            år utbildningssektorn i sina medlemsländer. En faktor som organisationen
            tittar på är den så kallade utbildningspremien, det vill säga
            hur mycket du tjänar på att plugga vidare jämfört med att börja
            jobba direkt efter gymnasiet. Sverige brukar hamna i botten, och
            den senaste undersökningen var tyvärr inget undantag. Sverige
            har den klart lägsta utbildningspremien av samtliga OECD-länder
            och är därmed det land där det lönar sig minst att skaffa sig
            en högre utbildning.
          </note>
          <note>
            I mitt anförande i debatten om studiestöd i december förra året
            ställde jag den retoriska frågan om vi har ett problem med så
            kallad felutbildning i Sverige. Med det begreppet menas att en
            person har utbildningskvalifikationer som överstiger de kompetenskrav
            som finns för en tjänst, samtidigt som personen saknar kompetens
            för att ta anställning inom de yrken där det behövs arbetskraft.
            I dag vill jag svara på den frågan. Och svaret är, tyvärr, ja.
            Åtta av tio studenter uppger att de studerar för att få jobb,
            så motivationen och viljan är således inte problemet. Men studier
            visar på en betydande felutbildning hos den svenska arbetskraften.
            Statistiken visar att fyra av tio högskoleutbildningar är rena
            förlustaffärer. Man studerar helt enkelt fel inriktning om målet
            är att få ett jobb.
          </note>
          <note>
            En kvantitativ utbyggnad av det svenska utbildningssystemet ser
            Sverigedemokraterna därför inte som en garanti för att matchningsproblemen
            på arbetsmarknaden blir lösta. Den lägre utbildade riskerar snarare
            att bli utan jobb, samtidigt som andra utbildar sig inom områden
            där det inte finns jobb eller något behov och i stället får arbeten
            som inte ställer krav på kompetens som motsvarar utbildningsnivån.
          </note>
          <note>
            Felutbildning innebär också med stor sannolikhet att lönepremien
            påverkas negativt. Om många på arbetsmarknaden har formellt högre
            kvalifikationer än vad som krävs för aktuella jobb kommer lönerna
            att vara förhållandevis låga för dessa personer. Med andra ord
            blir utbildningspremien låg, vilket ytterligare bidrar till arbetsmarknadens
            matchningsproblem. Ni känner säkert igen detta från mitt anförande
            i december förra året.
          </note>
          <note>
            Sverigedemokraterna föreslår därför, som en del av lösningen,
            att man ska uppmuntra studenter att gå de utbildningar där det
            finns ett stort behov på arbetsmarknaden och som är viktiga för
            Sveriges ekonomi och framtida utveckling genom att ge studenterna
            på sådana utbildningar mer i studiebidrag. Vi föreslår därför
            ett påslag på studiebidraget med 1 000 kronor i månaden för dessa
            utbildningar.
          </note>
          <note>
            Det kommer att belasta statskassan en del, ja, men om vi lyckas
            med att få fler studenter att välja dessa utbildningar är vi övertygade
            om att vinsterna på sikt kommer att vida överstiga kostnaderna
            och felutbildningarna att minska. Vilka utbildningar som avses
            är ju såklart ett levande dokument baserat på arbetsmarknadens
            rådande behov och prognoser. Men det kan enligt vår uppfattning
            röra sig om exempelvis vissa ingenjörs- och it-relaterade utbildningar,
            sjuksköterskor eller lärare.
          </note>
          <note>
            Individens incitament för att välja utbildning utifrån arbetsgivarnas
            behov behöver stärkas. Ett sätt är förslaget om förhöjt studiestöd
            för bristyrken, ett annat är avskrivningar av studielån för lärare
            som tar anställning i glesbygd. Efterfrågade yrken och utbildningar
            blir mer attraktiva genom att utbildningspremien stiger. Först
            då kan utbildningen komma i takt med omvärlden.
          </note>
          <note>
            (Applåder)
          </note>
          <note>
            I detta anförande instämde Jörgen Grubb, Patrick Reslow och Robert
            Stenkvist (alla SD).
          </note>
          <note type="speaker">
            Anf. 104 FREDRIK CHRISTENSSON (C):
          </note>
          <note>
            Fru talman! Jag vill börja med att yrka bifall till reservation
            nr 9. Vi står givetvis bakom samtliga våra reservationer, men
            för tids vinnande yrkar vi endast bifall till den.
          </note>
          <note>
            Oavsett vem man är, varifrån man kommer eller vilka föräldrar
            man har ska man ha goda möjligheter att studera i Sverige och
            även kunna lyckas på arbetsmarknaden, för jobb är något av det
            allra viktigaste, om inte det absolut viktigaste, för att bryta
            utanförskap och få fler människor in i samhället.
          </note>
          <note>
            För att få människor i arbete krävs en rad reformer. Det handlar
            bland annat om utbildning och att ge bättre förutsättningar att
            studera såväl på gymnasial nivå som i vuxenutbildning, högre utbildning
            och även vidare i det svenska utbildningssystemet.
          </note>
          <note>
            Att tillhandahålla ett högkvalitativt utbildningssystem är en
            av politikens viktigaste roller. Det är viktigt för individens
            möjligheter att få ett arbete men också för förutsättningarna
            att personligen bilda sig. För samhället är det helt avgörande
            att människor får möjlighet till en utbildning av hög kvalitet
            för att kunna möta de behov som finns på arbetsmarknaden och för
            att lyckas med de stora utmaningar som vi i dag har på arbetsmarknaden
            på grund av missmatchning ; till exempel misslyckas var fjärde
            rekrytering.
          </note>
          <note>
            Att stärka utbildningarnas kvalitet är helt avgörande, men det
            behövs också ett studiemedelssystem som gör att människor vill,
            vågar och kan ta steget vidare till studier.
          </note>
          <note>
            Centerpartiet har några viktiga punkter vad gäller studiemedel.
            En är med i det januariavtal som Centerpartiet har tecknat med
            Socialdemokraterna, Miljöpartiet och Liberalerna. Det handlar
            om att skapa förutsättning ­ ar för människor att kunna studera
            högre upp i åldrarna och att kunna omskola och vidareutbilda sig.
          </note>
          <note>
            Med dagens utveckling med automatisering och digitalisering samt
            en pensionsöverenskommelse som visar att vi kommer att behöva
            jobba hög ­ re upp i åldrarna för att finansiera vår gemensamma
            välfärd, med allt vad det innebär, behöver det vara möjligt för
            människor att ställa om eller vidareutbilda sig. Det är en helt
            avgörande fråga för svensk konkurrenskraft och för den svenska
            arbetsmarknaden. Därför är jag glad över att det finns med i den
            överenskommelse vi har tecknat med regeringen och Liberalerna.
            Senast i budgeten 2021 ska reformer införas för att möta detta.
          </note>
          <note>
            Centerpartiet har mer politik för studiemedel än bara möjligheten
            att studera högre upp i åldrarna och möjligheten till om- och
            vidareutbildning. Vi vill se ett flexibelt studiemedelssystem
            som ger möjlighet att stimulera människor att studera i snabbare
            takt än normalt. Det handlar också om att personer som har gått
            gymnasiesärskola eller av andra skäl behöver kunna studera i långsammare
            takt ges förutsättningar till detta i det svenska studiemedelssystemet.
          </note>
          <note>
            En viktig fråga som är aktuell och som den tidigare regeringen
            under förra mandatperioden tog tag i efter den parlamentariska
            socialförsäkringsutredningen handlar om möjligheten för studenter
            att vara deltidssjukskrivna under studietiden. Det är en helt
            avgörande fråga där Centerpartiet under en längre tid har drivit
            på. Nu finns det en statlig utredning på remiss, men det är en
            bit kvar innan detta kan genomföras på riktigt och göra skillnad
            för studenterna.
          </note>
          <note>
            Jag hoppas att denna fråga hålls vid liv och att detta genomförs.
            Frågan om att skapa förutsättningar för deltidssjukskrivning har
            diskuterats alltför länge i kammaren, och nu måste det bli lite
            politisk verkstad för studenterna.
          </note>
          <note>
            Vad gäller deltidssjukskrivning under studier måste dessutom
            lärosätenas möjlighet att möta upp dessa studenters behov av att
            studera på deltid förbättras.
          </note>
          <note>
            Fru talman! Centerpartiet vill även att det ska ges förutsättningar
            att kunna bo och leva i hela landet. Dagens svenska studiemedelssystem
            är ett av de mest urbaniserande system vi har i samhället. Studenter
            får förmånliga lån och bidrag och i de allra flesta fall en högkvalitativ
            utbildning om de flyttar från gles- och landsbygd till stora städer
            för att vidareutbilda sig. För många, dock alltför få, innebär
            det också att man får en högre lön och därmed bättre privatekonomi
            genom att ta steget att flytta från gles- och landsbygd till stora
            städer för högre utbildning.
          </note>
          <note>
            Centerpartiet har ett förslag kopplat till detta, och det var
            även med i landsbygdskommitténs betänkande. Det handlar om en
            avskrivning av studieskulderna för de personer som läser en högre
            utbildning och sedan flyttar tillbaka hem eller flyttar till glesbygden.
          </note>
          <note>
            Härmed skapas en förutsättning för att det ska löna sig att studera
            och sedan flytta till de områden som kanske har svårast att lyckas
            med rekryteringar av samhällsviktiga funktioner. Det kan handla
            om läkare, sjuksköterskor och lärare i offentlig sektor. Det kan
            också handla om företag som behöver få tag i en civilingenjör
            eller annan tekniskt utbildad person för att kunna ta nästa steg
            och utveckla sin verksamhet och därmed bidra till lokalsamhället.
          </note>
          <note>
            Att ta ytterligare steg för att skapa incitament för människor
            att bo och leva i hela landet är helt avgörande för att vi ska
            få ett utbildningssystem som möter de behov som finns i hela landet.
            I och med att studiemedelssystemet är ett av de mest urbaniserande
            finns det skäl att överväga reformer just för detta system.
          </note>
          <note>
            Fru talman! Studiemedelssystemet spelar en viktig roll i Sverige.
            Det skapar förutsättningar för människor att kunna utbilda sig.
            Det är bra att det kommer reformer i januariavtalet som ger möjlighet
            att studera högre upp i åldrarna och att om- och vidareutbilda
            sig. Men det behöver göras mer, och jag har lyft upp några områden
            i detta anförande.
          </note>
          <note>
            (Applåder)
          </note>
          <note type="speaker">
            Anf. 105 JIMMY LOORD (KD):
          </note>
          <note>
            Fru talman! Utbildning och bildning har en avgörande betydelse
            för ett gott samhälle och för människors personliga utveckling.
            Utbildning ska också möta arbetsmarknadens behov av kvalificerad
            och välutbildad arbetskraft.
          </note>
          <note>
            I Sverige är givetvis målet att alla ska kunna förverkliga sina
            drömmar så långt det bara är möjligt. Vi vill att alla ska ha
            tillgång till en utbildning, och i Sverige har vi ett unikt system
            där det är avgiftsfritt att studera. Det ska vi vara stolta över.
          </note>
          <note>
            Studietiden är förstås förenad med levnadsomkostnader. Sverige
            har även här ett unikt system att värna om och vara stolt över.
            Genom att minska ekonomiska hinder ska alla invånare ha möjlighet
            till utbildning oavsett vem man är, var man kommer från och vilka
            familjeförhållanden man har.
          </note>
          <note>
            Fru talman! Möjligheterna till fortsatta studier ska inte vara
            begränsade till ett visst åldersintervall i yngre år. I stället
            måste det finnas möjlighet att påbörja helt nya studier eller
            att komplettera tidigare utbildning under hela livet. Det innebär
            att vi behöver en vuxenutbildning som är väl utbyggd. Därigenom
            ökar vi dessutom förutsättningarna att tillgodose arbetsmarknadens
            behov av utbildad arbetskraft.
          </note>
          <note>
            Alla delar av studiestödet, det vill säga studiebidrag under
            gymnasie ­ studier, bidrag till elever med funktionsnedsättning,
            lärlingsersättningar och studiemedel med bidragsdel och lånedel,
            ska bidra till att utjämna ekonomiska skillnader och skapa goda
            förutsättningar såväl för enskilda som mellan grupper i samhället.
          </note>
          <note>
            Det finns ett egenvärde i att studenter etablerar sig tidigt
            på arbetsmarknaden, och därför är det positivt att studenter får
            möjlighet att arbeta under studietiden, så länge studierna inte
            blir lidande.
          </note>
          <note>
            Fru talman! I dag begränsar fribeloppet studenternas egna beslut
            om hur mycket tid och möjlighet de har att arbeta vid sidan av
            studierna. Därför menar vi att fribeloppet bör slopas.
          </note>
          <note>
            Fru talman! Vi vill också stärka möjligheterna till vidareutbildning
            och omställning för att underlätta för en omstart senare i livet.
            Jag förväntas arbeta lite längre än mina föräldrar, och det innebär
            att vi också måste ge möjlighet till omstarter.
          </note>
          <note>
            Vi behöver bli bättre på matchning och kompetensförsörjning,
            och den enskildes egna jobbchanser måste förbättras genom möjlighet
            till vidareutbildning och omställning. Bland annat bör man se
            över hur studiemedelssystemet kan ändras så att den som är äldre
            eller har högskoleexamen får ökad möjlighet att studera även senare
            i livet.
          </note>
          <note>
            I dag kan studenter få studiemedel i högst sex år för studier
            på heltid på högskoleutbildningar och andra eftergymnasiala utbildningar
            oavsett om studierna leder till en examen eller inte.
          </note>
          <note>
            Tidsgränserna för studiemedel på eftergymnasial nivå bör anpassas
            bättre till utbildningarnas längd. Det antal månader med studiemedel
            som det ska finnas en generell rätt till bör bli färre än i dag.
            Samtidigt ska studerande på längre utbildningar och studerande
            som önskar bygga på en examen på grundnivå ges möjlighet att få
            ytterligare studiemedel. Vissa studerande bör alltså kunna få
            studiemedel under en längre period än i dag. På så sätt ökar drivkraften
            för välplanerade och effektiva studier.
          </note>
          <note>
            Fru talman! Med detta vill jag yrka bifall till KD:s reservation
            nr 6. Samtidigt står jag såklart bakom alla våra reservationer.
          </note>
          <note type="speaker">
            Anf. 106 MATTIAS VEPSÄ (S):
          </note>
          <note>
            Fru talman! För oss socialdemokrater är kampen för allas rätt
            till god utbildning en viktig del av jämlikhetspolitiken.
          </note>
          <note>
            Jag är övertygad om att det inom var och en av oss ryms en kraft
            som kan frigöras och att politikens uppgift måste vara att underlätta,
            så att vi alla ges möjlighet att förverkliga våra livsdrömmar.
            En framgångsrik politik river murar och bygger inte återvändsgränder.
          </note>
          <note>
            I kväll debatterar vi studiestöd – en grundläggande del av vårt
            utbildningssystem – som ger tusentals människor runt om i hela
            landet en möjlighet till studier och kunskap. I betänkandet lyfts
            flera olika förslag fram som på olika sätt vill förändra studiestödssystemet.
          </note>
          <note>
            Jag vill inledningsvis passa på att yrka bifall till utskottets
            förslag.
          </note>
          <note>
            För att bättre förstå vilka politiska ingångar vi från de olika
            partierna har i denna debatt tror jag att det är viktigt att ge
            en bakgrund till hur vi ser på studiestödet.
          </note>
          <note>
            Fru talman! Vi lever i oroliga tider, och sådant som vi tar för
            givet i dag kan vara ifrågasatt i morgon. Därför är just denna
            debatt viktig.
          </note>
          <note>
            Jag tänker nu ta chansen att ge er här i kammaren och alla som
            tittar hemma mina bästa argument i denna debatt. Här följer topp
            tio av mina argument för ett rättvist studiestöd:
          </note>
          <note>
            Fru talman! Socialdemokraternas uppfattning är att ett generöst
            och väl fungerade studiemedelssystem ska bidra till att utjämna
            skillnader. På en allt tuffare arbetsmarknad måste ökad konkurrens
            mötas med högre utbildningsambitioner.
          </note>
          <note>
            Vi vet följande: För att få ett jobb i dag krävs gymnasieexamen
            i nästan varje fall. När gamla jobb försvinner ersätts de med
            nya som ofta kräver mer kunskap och kanske helt andra erfarenheter
            än tidigare. Kunskap måste vinnas igen. Kompetensutveckling i
            arbetslivet och livslångt lärande, där alla ges reella möjligheter
            att delta utifrån sina egna villkor, är en förutsättning om vi
            vill minska skillnader och skapa framtidstro.
          </note>
          <note>
            Jag menar att den politiska skillnaden här i kammaren kokar ned
            till synen på vår gemensamma roll och vårt ansvar för dem som
            står längst ifrån inflytande, utbildning och en plats på arbetsmarknaden.
          </note>
          <note>
            Vi socialdemokrater är stolta över att vi under den förra mandatperio
            ­ den gav alla rätt till komvux, byggde ut Kunskapslyftet, som
            gav tusentals unga och vuxna en chans till utbildning och omställning,
            och höjde studiebidraget så att studenterna fick en bättre ekonomi.
          </note>
          <note>
            Men vi är inte nöjda, utan vi vill mer. Inom ramen för januariavtalet,
            som lyftes fram här i talarstolen tidigare och som Liberalerna,
            Centerpartiet, Miljöpartiet och Socialdemokraterna står bakom,
            är vi överens om att Kunskapslyftet ska byggas ut, att möjligheten
            att vidareutbilda eller omskola sig högre upp i åldrarna ska utökas
            och att vi vill se mer generösa villkor inom studiemedelssystemet
            för att detta ska bli sant.
          </note>
          <note>
            Fru talman! Med Moderaternas och Kristdemokraternas budget, som
            stöds av Sverigedemokraterna, monteras nu en viktig del av det
            rekryterande studiemedelssystemet, studiestartsstödet, ned. När
            utskottet debatterade budgeten här i kammaren i december var utvärderingen
            från CSN ännu inte presenterad. Ändå var det viktigt för dessa
            partier att ta bort satsningen.
          </note>
          <note>
            Stödet infördes för att nå kortutbildade grupper som står allra
            längst ifrån möjligheten till utbildning och sedan arbete. I CSN:s
            rapport kan man läsa att förra året studerade 4 919 personer med
            studiestartsstöd, att användningen av de medel som avsatts ökade
            från 5 till 28 procent jämfört med 2017 och att 66 procent av
            samtliga studerande hade högst grundskoleutbildning.
          </note>
          <note>
            Den samlade bedömningen är att studiestartsstödet har rekryterat
            mellan 40 och 55 procent av de studerande och att hälften av de
            deltagande i dag läser yrkesutbildningar inom bristyrken.
          </note>
          <note>
            För det första kan vi alltså konstatera att satsningen inte har
            nått full potential ännu men att den verkar träffa rätt målgrupper.
            Kortutbildade och arbetslösa personer får genom detta ett bidrag
            som gör det möjligt att läsa vidare eller komma in på arbetsmarknaden.
          </note>
          <note>
            För det andra kan vi konstatera att det för Moderaterna och Kristdemokraterna,
            med stöd av Sverigedemokraterna, var viktigare att sänka skatten
            allra mest för dem som redan hade.
          </note>
          <note>
            Fru talman! Vi lever i ett klassamhälle. Under den förra mandatperio
            ­ den lade vi därför om den förda politiken, från skattesänkningar
            till dem som redan hade mycket till satsningar på fler lärare
            och mindre barngrupper i skolan och på likvärdighet mellan skolor.
            Vi byggde ut Kunskapslyftet och höjde studiemedlen. För det råkar
            vara på det sättet att om politiken inte har rättvisa för ögonen
            ökar skillnaderna, och då växer klassamhället.
          </note>
          <note>
            Utbildningspolitiken ska fungera för dem som av olika skäl inte
            har gjort rätt val från början eller som saknar rätt kunskaper,
            men den måste också funka för dem som har god studieerfarenhet
            eller höga betyg.
          </note>
          <note>
            Vi socialdemokrater står upp för och försvarar rätten till ett
            generöst studiemedelssystem. Vårt mål är människans frihet och
            allas möjlighet att delta fullt ut i det livslånga lärandet.
          </note>
          <note>
            (Applåder)
          </note>
          <note>
            I detta anförande instämde Emma Hult (MP).
          </note>
          <note type="speaker">
            Anf. 107 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Socialdemokraterna pratar om att vi vill ta bort
            studiestartsstödet. Vi anser att vi givetvis ska ha många olika
            medel för att man ska komma igång med studier, men samtidigt måste
            vi hushålla med de medel vi har. Det visade sig vara ett krångligt
            och snårigt system som kommunerna inte vill använda, och vi vill
            därför ta bort det och satsa på andra, mer fungerande utbildningar.
          </note>
          <note type="speaker">
            Anf. 108 MATTIAS VEPSÄ (S) replik:
          </note>
          <note>
            Fru talman! Tack för redovisningen av skälen till att ni vill
            ta bort stödet, Marie-Louise Hänel Sandström! Återigen: Det går
            till dem som står allra längst från arbetsmarknaden och som saknar
            rätt utbildning för att få de jobb där vi i dag har ett stort
            behov på arbetsmarknaden.
          </note>
          <note>
            Moderaterna säger att de vill göra prioriteringar i statens finanser.
            Det är viktigt också för oss i socialdemokratin att ha ordning
            och reda på plus och minus så att vi gör satsningar som stärker
            samhället.
          </note>
          <note>
            Då undrar jag varför det var så viktigt att sänka skatten för
            dem som har allra mest pengar och bekosta det på ett sätt som
            gör att de som står allra längst från utbildning och arbete faktiskt
            får betala för dessa skattesänkningar.
          </note>
          <note>
            Jag råkar ha sammanfattningen av er budgetmotion framför mig
            där ni tar upp bland annat utökat jobbskatteavdrag, höjd brytpunkt
            – som handlar om den skatt som de som har allra mest pengar betalar
            – sänkt skatt för pensionärer, återinfört gåvoskatteavdrag, underlättande
            av generationsskiften i företag, höjt RUT och avskaffande av flygskatten.
            På punkt efter punkt handlar alltså er politik om att sänka skatten
            för dem som har det allra bäst ställt och bekosta det genom att
            dra ned på denna satsning på studiestartsstödet som enligt CSN:s
            rapport faktiskt når rätt målgrupper. Landets kommuner och anordnare
            säger att om de hade fått behålla detta hade de troligtvis använt
            det i lika stor utsträckning som under 2018. Men de säger också
            att de skulle vilja växla upp användningen av det. Det beror också
            på att vi har ändrat regelsystemet, så att det blir enklare att
            använda dessa pengar.
          </note>
          <note>
            Jag undrar på vilket sätt det blir bättre att sänka skatten för
            dem som har det allra bäst ställt och låta dem som behöver insatser
            mest stå utan sådana.
          </note>
          <note type="speaker">
            Anf. 109 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Vi vill ha något som fungerar och satsar 100 miljoner
            extra för 2019 på olika former av studiestöd. När vi såg att systemet
            inte fungerade – det var mycket kritik mot det både från Arbetsförmedlingen
            och från kommuner som sa att folk inte sökte detta – ansåg vi
            att vi måste finansiera detta på ett annat sätt och ge andra möjligheter,
            till exempel lärlingsutbildningar, lära på jobbet och så vidare.
            Det handlar inte om att vi inte vill att folk ska komma i utbildning.
            Självklart vill vi det. Och självklart vill vi att de som står
            långt från arbetsmarknaden ska komma in. Därför satsar vi också
            mycket på andra former av stöd.
          </note>
          <note>
            Men vi såg att detta var oekonomiskt. Då tycker vi inte att det
            är en bra finansiering. Vi ska satsa på positiva saker som hjälper
            de människor som står långt från arbetsmarknaden och ska in till
            exempel på sina första studier.
          </note>
          <note type="speaker">
            Anf. 110 MATTIAS VEPSÄ (S) replik:
          </note>
          <note>
            Fru talman! Jag tackar för svaret. Men jag måste säga att jag
            saknar svar på just den fråga som jag ställde: På vilket sätt
            ska vi hjälpa de kortutbildade, de nyanlända och de arbetslösa
            att faktiskt få denna möjlighet att komma in?
          </note>
          <note>
            Som jag sa i mitt anförande håller jag med om att denna satsning
            inte är fullt utnyttjad. Men vi ser i utvärderingar från CSN att
            det går åt rätt håll. Allt fler kommuner finns i detta system,
            och allt fler individer finns i detta system. När man tittar på
            vad de själva säger är de mycket nöjda. De säger: Tack så mycket,
            jag fick en chans att faktiskt gå från arbetslöshet till utbildning.
          </note>
          <note>
            Vi ser att väldigt många av dem hamnar i bristyrken, till exempel
            som undersköterskor. Eller också kan de kanske komma ut i skolan.
            En viktig fråga för oss att diskutera i utbildningsutskottet är
            att fler vuxna kommer ut till skolan.
          </note>
          <note>
            Jag saknar som sagt svar på de frågor som är stora i dag, om
            hur vi ska ge de grupper som behöver det allra mest en chans att
            komma in i studiemedelssystemet och på arbetsmarknaden.
          </note>
          <note>
            (Applåder)
          </note>
          <note type="speaker">
            Anf. 111 MATS BERGLUND (MP):
          </note>
          <note>
            Fru talman! Studiemedelssystemet syftar till att alla ska ha
            en reell möjlighet att studera på högskolor, på universitet eller
            på yrkeshögskolor men också på Komvux och på våra folkhögskolor.
          </note>
          <note>
            Även om studenttiden kan vara en rätt tuff tid ekonomiskt – här
            kan inte minst bostadssituationen och läget på bostadsmarknaden
            med höga boendekostnader ställa till det för många studenter –
            är studiemedelssystemet en grund för tanken att ingen ska behöva
            avstå från studier för att de inte har råd.
          </note>
          <note>
            Vi har ett starkt system i Sverige. Det är i grunden ett generöst
            system som vi har och som står sig bra i ett internationellt perspektiv.
            Det är viktigt att vi har ett inkluderande system, ett demokratiskt
            system och ett generöst och begripligt system. Ett brett och inkluderande
            utbildningssystem stärker individen, samhället, arbetsmarknaden
            men självklart också demokratin.
          </note>
          <note>
            Vi lever i ett kunskapsbaserat samhälle, där arbetsmarknaden
            efterfrågar en stor andel utbildad personal. Det gemensamma, samhället,
            har en uppgift att utbilda utifrån arbetsmarknadens behov. Men
            vi behöver också en bredd. Ämnen som i för stor utsträckning faktiskt
            väljs bort i dag, till exempel inom humaniora, behövs inte bara
            i sin inriktande roll inom den egna arbetsmarknaden utan också
            för att vi ska kunna tolka vår omvärld.
          </note>
          <note>
            Det finns alltså ett syfte med att alla studenter inte enbart
            läser strömlinjeformade och riktade utbildningar utan att vi har
            ett utbildnings- och studiemedelssystem som är tillåtande, så
            att studenter vågar läsa kanske en eller ett par terminer eller
            några kurser utanför ramen för den tänkta examen.
          </note>
          <note>
            Det är också därför som jag med stolthet konstaterar att regeringen
            har genomfört en höjning av studiemedlen. Vi har höjt bidragsdelen
            med ungefär 300 kronor i månaden och därmed gett en något större
            ram för studenterna att leva på sina studiemedel.
          </note>
          <note>
            Fru talman! Det finns många fördelar med att studenter har möjlighet
            att arbeta vid sidan om sina studier. De får en tydligare koppling
            till arbetsmarknaden och kommer sannolikt också att ha betydligt
            större möjligheter att etablera sig och få ett arbete efter examen.
            Men vi vet också – det ser jag i min roll som universitetslärare
            – att arbetet stressar studenterna, hindrar dem från att koncentrera
            sig på sina heltidsstudier och i alltför många fall håller dem
            borta från obligatoriska seminarier och föreläsningar. När studenter
            missar viktiga lektioner finns det en risk att examen skjuts fram
            i tiden eller, i värsta fall, kanske aldrig blir av.
          </note>
          <note>
            Jag tror därför att förslaget om ett åldersdifferentierat fribelopp,
            som syftar till att snabba på studietakten för yngre studenter
            och möjliggöra fortbildning och omställning för äldre, skulle
            kunna vara ett mycket bra sätt om det utformas på rätt sätt.
          </note>
          <note>
            Miljöpartiet har också under lång tid drivit frågan om det livslånga
            lärandet och just möjligheten till omställning längre in i arbetslivet
            och hög ­ re upp i åldrarna. Jag är därför glad över att vi i
            överenskommelsen med Socialdemokraterna, Centern och Liberalerna
            har med en punkt som handlar om just detta, alltså att studiemedelssystemet
            ska möjliggöras för fler äldre genom höjda åldersgränser. Det
            kommer vi att genomföra senast inför 2021.
          </note>
          <note>
            Fru talman! Med detta relativt korta inlägg yrkar jag bifall
            till förslaget i utskottets betänkande och avslag på samtliga
            motioner och reservationer.
          </note>
          <note>
            (Applåder)
          </note>
          <note>
            I detta anförande instämde Emma Hult (MP).
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 27 mars.)
          </note>
          <note>
            § 34 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 12 mars
          </note>
          <note>
            2018/19:131 Åtgärder för ett bättre fungerande återvändande
          </note>
          <note>
            av Katarina Brännström (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2018/19:132 En ansvarsfull migrationspolitik
          </note>
          <note>
            av Katarina Brännström (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 35 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 12 mars
          </note>
          <note>
            2018/19:375 Säkerhet kring tjänstehubb på energimarknaden
          </note>
          <note>
            av Hans Rothenberg (M)
          </note>
          <note>
            till statsrådet Anders Ygeman (S)
          </note>
          <note>
            2018/19:376 Jakt på varg
          </note>
          <note>
            av John Widegren (M)
          </note>
          <note>
            till miljö- och klimatminister Isabella Lövin (MP)
          </note>
          <note>
            2018/19:377 Kronofogden
          </note>
          <note>
            av Ulla Andersson (V)
          </note>
          <note>
            till finansminister Magdalena Andersson (S)
          </note>
          <note>
            2018/19:378 Arbetsmiljöproblem på statliga bolag
          </note>
          <note>
            av Lars Mejern Larsson (S)
          </note>
          <note>
            till näringsminister Ibrahim Baylan (S)
          </note>
          <note>
            2018/19:379 Riksrevisionens granskning av statsägda Almi
          </note>
          <note>
            av Margareta Cederfelt (M)
          </note>
          <note>
            till näringsminister Ibrahim Baylan (S)
          </note>
          <note>
            2018/19:380 Svenskt stöd via banker till Somalia
          </note>
          <note>
            av Anders Österberg (S)
          </note>
          <note>
            till statsrådet Per Bolund (MP)
          </note>
          <note>
            2018/19:381 Behovet av häkte i Västerås
          </note>
          <note>
            av Roger Haddad (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            2018/19:382 Ett avskaffande av preliminärskatten
          </note>
          <note>
            av Robert Hannah (L)
          </note>
          <note>
            till finansminister Magdalena Andersson (S)
          </note>
          <note>
            2018/19:383 Möjligheten till skyltning utmed större allmänna
            vägar
          </note>
          <note>
            av Tina Acketoft (L)
          </note>
          <note>
            till statsrådet Tomas Eneroth (S)
          </note>
          <note>
            2018/19:384 Könstillhörighetslagen
          </note>
          <note>
            av Barbro Westerholm (L)
          </note>
          <note>
            till socialminister Lena Hallengren (S)
          </note>
          <note>
            2018/19:385 Landsförräderibrott för IS-terrorister
          </note>
          <note>
            av Robert Hannah (L)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 36 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 13 mars
          </note>
          <note>
            2018/19:338 Handläggningstiderna på Näringsdepartementet
          </note>
          <note>
            av Lars Püss (M)
          </note>
          <note>
            till näringsminister Ibrahim Baylan (S)
          </note>
          <note>
            § 37 Kammaren åtskildes kl. 17.17.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 14 anf.
            17 (delvis),
          </note>
          <note>
            av talmannen därefter till och med § 16 anf. 27 (delvis),
          </note>
          <note>
            av tredje vice talmannen därefter till och med § 19 anf. 58 (delvis),
          </note>
          <note>
            av förste vice talmannen därefter till och med § 23 anf. 86 (delvis)
            och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Avsägelser
          </note>
          <note>
            § 2 Anmälan om kompletteringsval
          </note>
          <note>
            § 3 Utökning av antalet suppleanter
          </note>
          <note>
            § 4 Val av extra suppleanter
          </note>
          <note>
            § 5 Anmälan om fördröjt svar på interpellation
          </note>
          <note>
            § 6 Anmälan om granskningsrapport
          </note>
          <note>
            § 7 Ärenden för hänvisning till utskott
          </note>
          <note>
            § 8 Ärende för bordläggning
          </note>
          <note>
            § 9 Extra ändringsbudget för 2019 Kapitalhöjning i Europeiska
            investeringsbanken
          </note>
          <note>
            Finansutskottets betänkande 2018/19:FiU33
          </note>
          <note>
            (Beslut fattades under § 31.)
          </note>
          <note>
            § 10 Möjlighet för företag i Förenade kungariket att under viss
            tid driva värdepappersrörelse utan krav på tillstånd
          </note>
          <note>
            Finansutskottets betänkande 2018/19:FiU35
          </note>
          <note>
            (Beslut fattades under § 31.)
          </note>
          <note>
            § 11 Kompletterande bestämmelser till EU:s hamntjänstförordning
          </note>
          <note>
            Trafikutskottets betänkande 2018/19:TU8
          </note>
          <note>
            (Beslut fattades under § 31.)
          </note>
          <note>
            § 12 Kompletterande bestämmelser till lagen om tobak och liknande
            produkter
          </note>
          <note>
            Socialutskottets betänkande 2018/19:SoU17
          </note>
          <note>
            (Beslut fattades under § 31.)
          </note>
          <note>
            § 13 Kommissionens meddelande om den inre marknaden i en värld
            som förändras
          </note>
          <note>
            Näringsutskottets utlåtande 2018/19:NU10
          </note>
          <note>
            Anf. 1 TOBIAS ANDERSSON (SD)
          </note>
          <note>
            Anf. 2 ÅSA ERIKSSON (S)
          </note>
          <note>
            Anf. 3 TOBIAS ANDERSSON (SD) replik
          </note>
          <note>
            Anf. 4 ÅSA ERIKSSON (S) replik
          </note>
          <note>
            Anf. 5 TOBIAS ANDERSSON (SD) replik
          </note>
          <note>
            Anf. 6 ÅSA ERIKSSON (S) replik
          </note>
          <note>
            Anf. 7 LOTTA OLSSON (M)
          </note>
          <note>
            Anf. 8 LORENA DELGADO VARAS (V)
          </note>
          <note>
            Anf. 9 ARMAN TEIMOURI (L)
          </note>
          <note>
            Anf. 10 MATHIAS TEGNÉR (S)
          </note>
          <note>
            Anf. 11 LOTTA OLSSON (M) replik
          </note>
          <note>
            Anf. 12 MATHIAS TEGNÉR (S) replik
          </note>
          <note>
            Anf. 13 LOTTA OLSSON (M) replik
          </note>
          <note>
            Anf. 14 MATHIAS TEGNÉR (S) replik
          </note>
          <note>
            (Beslut fattades under § 31.)
          </note>
          <note>
            § 14 Höjda och miljödifferentierade vägavgifter inom eurovinjettsamarbetet
          </note>
          <note>
            Skatteutskottets betänkande 2018/19:SkU9
          </note>
          <note>
            Anf. 15 ERIC WESTROTH (SD)
          </note>
          <note>
            Anf. 16 HILLEVI LARSSON (S)
          </note>
          <note>
            Anf. 17 BORIANA ÅBERG (M)
          </note>
          <note>
            Anf. 18 PER ÅSLING (C)
          </note>
          <note>
            (Beslut fattades under § 31.)
          </note>
          <note>
            § 15 Företag, kapital och fastighet
          </note>
          <note>
            Skatteutskottets betänkande 2018/19:SkU11
          </note>
          <note>
            Anf. 19 SOFIA WESTERGREN (M)
          </note>
          <note>
            Anf. 20 BO BROMAN (SD)
          </note>
          <note>
            Anf. 21 PER ÅSLING (C)
          </note>
          <note>
            Anf. 22 TONY HADDOU (V)
          </note>
          <note>
            Anf. 23 HAMPUS HAGMAN (KD)
          </note>
          <note>
            Anf. 24 PATRIK LUNDQVIST (S)
          </note>
          <note>
            Anf. 25 JOAR FORSSELL (L)
          </note>
          <note>
            (Beslut fattades under § 31.)
          </note>
          <note>
            § 16 Punktskatt
          </note>
          <note>
            Skatteutskottets betänkande 2018/19:SkU12
          </note>
          <note>
            Anf. 26 BORIANA ÅBERG (M)
          </note>
          <note>
            Anf. 27 DAVID LÅNG (SD)
          </note>
          <note>
            Anf. 28 HELENA VILHELMSSON (C)
          </note>
          <note>
            Anf. 29 TONY HADDOU (V)
          </note>
          <note>
            Anf. 30 HAMPUS HAGMAN (KD)
          </note>
          <note>
            Anf. 31 JOAR FORSSELL (L)
          </note>
          <note>
            Anf. 32 HILLEVI LARSSON (S)
          </note>
          <note>
            (Beslut fattades under § 31.)
          </note>
          <note>
            § 17 Mervärdesskatt
          </note>
          <note>
            Skatteutskottets betänkande 2018/19:SkU13
          </note>
          <note>
            Anf. 33 KJELL JANSSON (M)
          </note>
          <note>
            Anf. 34 ERIC WESTROTH (SD)
          </note>
          <note>
            Anf. 35 PER ÅSLING (C)
          </note>
          <note>
            Anf. 36 HAMPUS HAGMAN (KD)
          </note>
          <note>
            Anf. 37 JOAR FORSSELL (L)
          </note>
          <note>
            Anf. 38 SULTAN KAYHAN (S)
          </note>
          <note>
            (Beslut fattades under § 31.)
          </note>
          <note>
            § 18 Avskaffad skattereduktion för fackföreningsavgift
          </note>
          <note>
            Skatteutskottets betänkande 2018/19:SkU15
          </note>
          <note>
            Anf. 39 TONY HADDOU (V)
          </note>
          <note>
            Anf. 40 PETER PERSSON (S)
          </note>
          <note>
            Anf. 41 JÖRGEN BERGLUND (M)
          </note>
          <note>
            Anf. 42 PETER PERSSON (S) replik
          </note>
          <note>
            Anf. 43 TREDJE VICE TALMANNEN
          </note>
          <note>
            Anf. 44 JÖRGEN BERGLUND (M) replik
          </note>
          <note>
            Anf. 45 PETER PERSSON (S) replik
          </note>
          <note>
            Anf. 46 JÖRGEN BERGLUND (M) replik
          </note>
          <note>
            Anf. 47 DAVID LÅNG (SD)
          </note>
          <note>
            Anf. 48 HAMPUS HAGMAN (KD)
          </note>
          <note>
            Anf. 49 JOAR FORSSELL (L)
          </note>
          <note>
            (Beslut fattades under § 31.)
          </note>
          <note>
            § 19 Integritetsskydd vid signalspaning i försvarsunderrättelseverksamhet
          </note>
          <note>
            Försvarsutskottets betänkande 2018/19:FöU5
          </note>
          <note>
            Anf. 50 PÅL JONSON (M)
          </note>
          <note>
            Anf. 51 ROGER RICHTOFF (SD)
          </note>
          <note>
            Anf. 52 PÅL JONSON (M) replik
          </note>
          <note>
            Anf. 53 ROGER RICHTOFF (SD) replik
          </note>
          <note>
            Anf. 54 PÅL JONSON (M) replik
          </note>
          <note>
            Anf. 55 ROGER RICHTOFF (SD) replik
          </note>
          <note>
            Anf. 56 MIKAEL OSCARSSON (KD)
          </note>
          <note>
            Anf. 57 ALLAN WIDMAN (L)
          </note>
          <note>
            Anf. 58 ROGER RICHTOFF (SD) replik
          </note>
          <note>
            Anf. 59 ALLAN WIDMAN (L) replik
          </note>
          <note>
            Anf. 60 ROGER RICHTOFF (SD) replik
          </note>
          <note>
            Anf. 61 ALLAN WIDMAN (L) replik
          </note>
          <note>
            Anf. 62 NIKLAS KARLSSON (S)
          </note>
          <note>
            (Beslut fattades under § 31.)
          </note>
          <note>
            § 20 Kulturarvsfrågor
          </note>
          <note>
            Kulturutskottets betänkande 2018/19:KrU7
          </note>
          <note>
            Anf. 63 ANNICKA ENGBLOM (M)
          </note>
          <note>
            Anf. 64 ARON EMILSSON (SD)
          </note>
          <note>
            Anf. 65 PER LODENIUS (C)
          </note>
          <note>
            Anf. 66 ARON EMILSSON (SD) replik
          </note>
          <note>
            Anf. 67 PER LODENIUS (C) replik
          </note>
          <note>
            Anf. 68 ARON EMILSSON (SD) replik
          </note>
          <note>
            Anf. 69 PER LODENIUS (C) replik
          </note>
          <note>
            Anf. 70 VASILIKI TSOUPLAKI (V)
          </note>
          <note>
            Anf. 71 ROLAND UTBULT (KD)
          </note>
          <note>
            Anf. 72 ÅSA KARLSSON (S)
          </note>
          <note>
            Anf. 73 ARON EMILSSON (SD) replik
          </note>
          <note>
            Anf. 74 ÅSA KARLSSON (S) replik
          </note>
          <note>
            Anf. 75 ARON EMILSSON (SD) replik
          </note>
          <note>
            Anf. 76 ÅSA KARLSSON (S) replik
          </note>
          <note>
            Anf. 77 ANNA SIBINSKA (MP)
          </note>
          <note>
            Anf. 78 CHRISTER NYLANDER (L)
          </note>
          <note>
            Anf. 79 ROLAND UTBULT (KD)
          </note>
          <note>
            (Beslut fattades under § 31.)
          </note>
          <note>
            § 21 Riksrevisionens rapport om skyddet mot oegentligheter inom
            migrationsverksamheten vid utlandsmyndigheterna
          </note>
          <note>
            Konstitutionsutskottets betänkande 2018/19:KU15
          </note>
          <note>
            Anf. 80 PER-ARNE HÅKANSSON (S)
          </note>
          <note>
            Anf. 81 PER SÖDERLUND (SD)
          </note>
          <note>
            Anf. 82 LINDA YLIVAINIO (C)
          </note>
          <note>
            Anf. 83 ERIK OTTOSON (M)
          </note>
          <note>
            (Beslut fattades under § 31.)
          </note>
          <note>
            § 22 Granskning av rapporter och meddelande om subsidiaritet
            och proportionalitet m.m.
          </note>
          <note>
            Konstitutionsutskottets utlåtande 2018/19:KU23
          </note>
          <note>
            Anf. 84 DANIEL ANDERSSON (S)
          </note>
          <note>
            (Beslut fattades under § 31.)
          </note>
          <note>
            § 23 Förskolan
          </note>
          <note>
            Utbildningsutskottets betänkande 2018/19:UbU7
          </note>
          <note>
            Anf. 85 MARIA STOCKHAUS (M)
          </note>
          <note>
            Anf. 86 MICHAEL RUBBESTAD (SD)
          </note>
          <note>
            Anf. 87 MARIA STOCKHAUS (M) replik
          </note>
          <note>
            Anf. 88 MICHAEL RUBBESTAD (SD) replik
          </note>
          <note>
            Anf. 89 MARIA STOCKHAUS (M) replik
          </note>
          <note>
            Anf. 90 MICHAEL RUBBESTAD (SD) replik
          </note>
          <note>
            Anf. 91 TREDJE VICE TALMANNEN
          </note>
          <note>
            Anf. 92 NIELS PAARUP-PETERSEN (C)
          </note>
          <note>
            Anf. 93 DANIEL RIAZAT (V)
          </note>
          <note>
            Anf. 94 JIMMY LOORD (KD)
          </note>
          <note>
            Anf. 95 ROGER HADDAD (L)
          </note>
          <note>
            Anf. 96 ROZA GÜCLÜ HEDIN (S)
          </note>
          <note>
            Anf. 97 MATS BERGLUND (MP)
          </note>
          <note>
            (forts. § 32)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 24 Val till riksdagens råd för Riksrevisionen
          </note>
          <note>
            § 25 Val av ledamöter i riksdagens råd för Riksrevisionen
          </note>
          <note>
            § 26 Val av suppleanter i riksdagens råd för Riksrevisionen
          </note>
          <note>
            § 27 Val av ordförande och vice ordförande i riksdagens råd för
            Riksrevisionen
          </note>
          <note>
            § 28 Val av ordförande och ersättare för ordföranden i Valprövningsnämnden
          </note>
          <note>
            § 29 Val av ledamöter i Valprövningsnämnden
          </note>
          <note>
            § 30 Val av suppleanter i Valprövningsnämnden
          </note>
          <note>
            § 31 Beslut om ärenden som slutdebatterats vid dagens sammanträde
          </note>
          <note>
            FiU33 Extra ändringsbudget för 2019 Kapitalhöjning i Europeiska
            investeringsbanken
          </note>
          <note>
            FiU35 Möjlighet för företag i Förenade kungariket att under viss
            tid driva värdepappersrörelse utan krav på tillstånd
          </note>
          <note>
            TU8 Kompletterande bestämmelser till EU:s hamntjänstförordning
          </note>
          <note>
            SoU17 Kompletterande bestämmelser till lagen om tobak och liknande
            produkter
          </note>
          <note>
            NU10 Kommissionens meddelande om den inre marknaden i en värld
            som förändras
          </note>
          <note>
            SkU9 Höjda och miljödifferentierade vägavgifter inom eurovinjettsamarbetet
          </note>
          <note>
            SkU11 Företag, kapital och fastighet
          </note>
          <note>
            SkU12 Punktskatt
          </note>
          <note>
            SkU13 Mervärdesskatt
          </note>
          <note>
            SkU15 Avskaffad skattereduktion för fackföreningsavgift
          </note>
          <note>
            FöU5 Integritetsskydd vid signalspaning i försvarsunderrättelseverksamhet
          </note>
          <note>
            KrU7 Kulturarvsfrågor
          </note>
          <note>
            KU15 Riksrevisionens rapport om skyddet mot oegentligheter inom
            migrationsverksamheten vid utlandsmyndigheterna
          </note>
          <note>
            KU23 Granskning av rapporter och meddelande om subsidiaritet
            och proportionalitet m.m.
          </note>
          <note>
            § 32 (forts. från § 23) Förskolan (forts. UbU7)
          </note>
          <note>
            Anf. 98 MARIA STOCKHAUS (M) replik
          </note>
          <note>
            Anf. 99 MATS BERGLUND (MP) replik
          </note>
          <note>
            Anf. 100 MARIA STOCKHAUS (M) replik
          </note>
          <note>
            Anf. 101 MATS BERGLUND (MP) replik
          </note>
          <note>
            (Beslut skulle fattas den 27 mars.)
          </note>
          <note>
            § 33 Studiestöd
          </note>
          <note>
            Utbildningsutskottets betänkande 2018/19:Ubu15
          </note>
          <note>
            Anf. 102 MARIE-LOUISE HÄNEL SANDSTRÖM (M)
          </note>
          <note>
            Anf. 103 MICHAEL RUBBESTAD (SD)
          </note>
          <note>
            Anf. 104 FREDRIK CHRISTENSSON (C)
          </note>
          <note>
            Anf. 105 JIMMY LOORD (KD)
          </note>
          <note>
            Anf. 106 MATTIAS VEPSÄ (S)
          </note>
          <note>
            Anf. 107 MARIE-LOUISE HÄNEL SANDSTRÖM (M) replik
          </note>
          <note>
            Anf. 108 MATTIAS VEPSÄ (S) replik
          </note>
          <note>
            Anf. 109 MARIE-LOUISE HÄNEL SANDSTRÖM (M) replik
          </note>
          <note>
            Anf. 110 MATTIAS VEPSÄ (S) replik
          </note>
          <note>
            Anf. 111 MATS BERGLUND (MP)
          </note>
          <note>
            (Beslut skulle fattas den 27 mars.)
          </note>
          <note>
            § 34 Anmälan om interpellationer
          </note>
          <note>
            § 35 Anmälan om frågor för skriftliga svar
          </note>
          <note>
            § 36 Anmälan om skriftligt svar på fråga
          </note>
          <note>
            § 37 Kammaren åtskildes kl. 17.17.
          </note>
          <note>
            Tryck: Elanders Sverige AB, Vällingby 2019
          </note>
        </div>
      </body>
    </text>
  </TEI>
</teiCorpus>
