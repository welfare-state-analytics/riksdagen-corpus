<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201819</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201819</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201819--72</head>
          <docDate when="2019-04-03 00:00:00">2019-04-03 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 13 mars justerades.
          </note>
          <note>
            § 2 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter skulle utökas enligt följande:
          </note>
          <note>
            från 27 till 28 i finansutskottet
          </note>
          <note>
            från 25 till 26 i skatteutskottet
          </note>
          <note>
            från 28 till 29 i justitieutskottet
          </note>
          <note>
            från 29 till 30 i utrikesutskottet
          </note>
          <note>
            från 26 till 27 i försvarsutskottet
          </note>
          <note>
            från 29 till 30 i socialförsäkringsutskottet
          </note>
          <note>
            från 26 till 28 i socialutskottet
          </note>
          <note>
            från 28 till 30 i utbildningsutskottet
          </note>
          <note>
            från 26 till 27 i trafikutskottet
          </note>
          <note>
            från 27 till 29 i näringsutskottet
          </note>
          <note>
            från 26 till 27 i arbetsmarknadsutskottet
          </note>
          <note>
            Kammaren medgav dessa utökningar.
          </note>
          <note>
            § 3 Val av extra suppleanter
          </note>
          <note>
            Val av extra suppleanter företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i finansutskottet
          </note>
          <note>
            Sultan Kayhan (S)
          </note>
          <note>
            suppleant i skatteutskottet
          </note>
          <note>
            Ingemar Nilsson (S)
          </note>
          <note>
            suppleant i justitieutskottet
          </note>
          <note>
            Mattias Vepsä (S)
          </note>
          <note>
            suppleant i utrikesutskottet
          </note>
          <note>
            Carina Ohlsson (S)
          </note>
          <note>
            suppleant i försvarsutskottet
          </note>
          <note>
            Anders Österberg (S)
          </note>
          <note>
            suppleant i socialförsäkringsutskottet
          </note>
          <note>
            Roza Güclü Hedin (S)
          </note>
          <note>
            suppleant i arbetsmarknadsutskottet
          </note>
          <note>
            Roza Güclü Hedin (S)
          </note>
          <note>
            suppleanter i socialutskottet
          </note>
          <note>
            Marlene Burwick (S)
          </note>
          <note>
            Thomas Hammarberg (S)
          </note>
          <note>
            suppleant i trafikutskottet
          </note>
          <note>
            Marlene Burwick (S)
          </note>
          <note>
            suppleanter i utbildningsutskottet
          </note>
          <note>
            Sanne Lennström (S)
          </note>
          <note>
            Per Lodenius (C)
          </note>
          <note>
            suppleanter i näringsutskottet
          </note>
          <note>
            Ida Karkiainen (S)
          </note>
          <note>
            Niels Paarup-Petersen (C)
          </note>
          <note>
            § 4 Anmälan om faktapromemoria
          </note>
          <note>
            Talmannen anmälde att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note>
            2018/19:FPM41 Rapport om genomförande av vattendirektivet och
            översvämningsdirektivet COM(2019) 95 till miljö- och jordbruksutskottet
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2018/19:69 till utrikesutskottet
          </note>
          <note>
            2018/19:85 till socialutskottet
          </note>
          <note>
            2018/19:86 till justitieutskottet
          </note>
          <note>
            2018/19:91 till arbetsmarknadsutskottet
          </note>
          <note>
            2018/19:93 till näringsutskottet
          </note>
          <note>
            Skrivelser
          </note>
          <note>
            2018/19:84 till arbetsmarknadsutskottet
          </note>
          <note>
            2018/19:87 till miljö- och jordbruksutskottet
          </note>
          <note>
            Motioner
          </note>
          <note>
            2018/19:3051 till finansutskottet
          </note>
          <note>
            2018/19:3050 och 3052 till utrikesutskottet
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkanden
          </note>
          <note>
            2018/19:FiU17 Riksrevisionens rapport om tillämpningen av den
            kommunala finansieringsprincipen
          </note>
          <note>
            2018/19:FiU25 Statlig förvaltning och statistikfrågor
          </note>
          <note>
            2018/19:FiU34 Offentlig upphandling
          </note>
          <note>
            2018/19:FiU41 Riksrevisionens rapporter om räkenskapssammandragets
            tillförlitlighet och räkenskapssammandraget som underlag för kom
            ­ munjämförelser
          </note>
          <note>
            Civilutskottets betänkanden
          </note>
          <note>
            2018/19:CU9 Associationsrätt
          </note>
          <note>
            2018/19:CU10 Konsumenträtt
          </note>
          <note>
            Trafikutskottets betänkande
          </note>
          <note>
            2018/19:TU5 Infrastrukturfrågor
          </note>
          <note>
            § 7 Ändringar i lagen om elektronisk kommunikation, toppdomänlagen
            och radioutrustningslagen
          </note>
          <note>
            Trafikutskottets betänkande 2018/19:TU10
          </note>
          <note>
            Ändringar i lagen om elektronisk kommunikation, toppdomänlagen
            och radioutrustningslagen (prop. 2018/19:41)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 17.)
          </note>
          <note>
            § 8 Återköpsprogram av aktier i Telia Company AB
          </note>
          <note>
            Näringsutskottets betänkande 2018/19:NU9
          </note>
          <note>
            Återköpsprogram av aktier i Telia Company AB (prop. 2018/19:40)
          </note>
          <note>
            föredrogs.
          </note>
          <note type="speaker">
            Anf. 1 MATHIAS TEGNÉR (S):
          </note>
          <note>
            Herr talman! I dag debatterar vi näringsutskottets betänkande
            9 och proposition 2018/19:40, som i grund och botten handlar om
            en teknikalitet gällande statens procentuella ägande i Telia kopplat
            till bolagets aktieåterköpsprogram. Men den stora frågan, som
            har lyfts i en följdmotion från Moderaterna med flera, är huruvida
            staten över huvud taget ska äga aktier i Telia Company AB.
          </note>
          <note>
            Frågan om Telia är knappast en teoretisk fråga, om stater kan
            och bör äga telekombolag, utan det är en konkret fråga: Hur ska
            svenska staten göra i april 2019? Hur ska staten hantera sina
            37,3 procent av Telia Company AB i en tid då vi har konstaterat
            att de yttre hoten har blivit fler?
          </note>
          <note>
            När exempelvis Finland inför ny lagstiftning som gör att staten
            kan ingripa vid fastighetsköp och tvångsinlö sa fastigheter och
            när andra länder ser över möjligheten att skydda sig mot fientligt
            utländskt ägande, ja, då föreslår riksdagens samlade höger tvärtom
            att Sverige ska sälja sina aktier i ett bolag som äger känslig
            infrastruktur.
          </note>
          <note>
            Tyvärr har Moderaterna i hanteringen av detta ärende visat att
            de sätter ideologi före pragmatism, ideologi före vad som är ekonomisk
            rationellt och ideologi framför rikets säkerhet. Det syns tydligt
            i flera av de motioner här i riksdagen som handlar om statligt
            ägande att moderater principiellt inte tycker att staten ska äga
            ett bolag som Telia Company. Detta är ideologiskt betingat.
          </note>
          <note>
            Det har också märkts i hanteringen av detta ärende. Under beredningen
            har skrivningarna skärpts till fördel för en ren försäljning.
            Det är enbart när vi socialdemokrater har pratat om de stora säkerhetspolitiska
            riskerna som tonerna har svängt något till förmån för en delning.
            Det är viktigt, det är riktigt och det är nödvändigt att motsätta
            sig den här typen av ideologiskt motiverade försäljningar.
          </note>
          <note>
            Herr talman! Vi socialdemokrater är tydliga: Staten bör inte
            under överskådlig tid sälja sina aktier i Telia! För detta finns
            flera starka argument.
          </note>
          <note>
            För det första är det en dålig affär. Telia ger en god utdelning
            till sina aktieägare och genererar miljarder till statskassan.
            Utgångspunkten för det statliga ägandet i Telia är att det är
            och måste vara pragmatiskt. Det gynnar skattebetalarna, det gynnar
            svenskarna, att staten kvarstår som ägare.
          </note>
          <note>
            För det andra är tiden illa vald om man nu vill sälja. Till och
            med Moderaterna skriver i sina egna motioner att en försäljning
            bör ske i en högkonjunktur, men om regeringen i dag får ett tillkännagivande
            om att utreda en försäljning är risken uppenbar att vi kan komma
            att sälja i en kommande lågkonjunktur. Historien har tyvärr visat
            att en ideologisk höger här i Sverige är beredd att sälja statliga
            bolag även i lågkonjunktur, trots att våra medborgare är förlorarna.
            Det skulle vara både olyckligt och dyrt.
          </note>
          <note>
            För det tredje är ett minskat statligt ägande i Telia en säkerhetspolitisk
            risk. Försvarsmakten skriver: ”Ett eventuellt avyttrande av svenska
            statens ägarandel, helt eller delvis, kan däremot få allvarliga
            konsekvenser för verksamheter som är betydande för Sveriges säkerhet
            … Den analys som gjordes 2008 påvisade omfattande risker med en
            försäljning av svenska statens ägarandel.”
          </note>
          <note>
            Jag repeterar: Allvarliga konsekvenser. Omfattande risker.
          </note>
          <note>
            Varför vill Moderaterna, L, KD, C och SD riskera något som kan
            få allvarliga konsekvenser för svensk säkerhet? Varför vill Moderaterna,
            L, KD, C och SD utsätta Sverige för omfattande risker? Jag förstår
            det faktiskt inte, herr talman.
          </note>
          <note>
            Men, kommer ni säkert att höra senare i debatten, regeringen
            ska ju bara utvärdera en försäljning.
          </note>
          <note>
            Svaret på det är att det faktiskt är fel väg att gå. Just nu
            pågår ett antal utredningar som ska stärka Sveriges säkerhet.
            Varför vill då högern genomföra ideologiska försäljningar som
            hotar säkerheten?
          </note>
          <note>
            Men, säger en annan, i Dagens industri skrev ju Telias bolagsledning
            att ägandet inte är nyckeln till säkerheten, utan lagar och regler.
          </note>
          <note>
            Här är svaret att vi naturligtvis också ska se på lagar och regler.
            Men när Försvarsmakten säger att detta är en risk och deras ord
            står mot Telias bolagsledning chansar i alla fall inte jag. Vi
            socialdemokrater slarvar inte med rikets säkerhet.
          </note>
          <note>
            De svenska medborgare som finns här uppe på läktaren eller hemma
            framför tv:n måste fråga sig: Ska verkligen politiker i Sveriges
            riksdag sätta ideologi framför rikets säkerhet? Nej, tror jag
            att de flesta kommer att svara. Det gör i alla fall jag.
          </note>
          <note>
            Det finns som sagt minst tre mycket starka skäl till att rösta
            emot detta tillkännagivande. För det första är det en dålig affär,
            för det andra är det fel tidpunkt och för det tredje hotar det
            rikets säkerhet.
          </note>
          <note>
            Herr talman! Ett motargument som också kan höras i debatten är
            att om det nu finns tillgångar som det är en säkerhetsrisk att
            sälja kan bolaget enkelt delas och därefter säljas. Gå inte på
            det, säger jag, för så enkelt är det inte. Det är långt ifrån
            uppenbart hur en sådan delning av tillgångar skulle se ut och
            vilken infrastruktur som är känslig, och framför allt är detta
            en rörlig materia över tid. Och även om vi visste är frågan: Hur
            skulle en delning gå till rent praktiskt? Det finns faktiskt bara
            två alternativ.
          </note>
          <note>
            Det första alternativet innebär att Telia måste köpas ut från
            börsen, vilket en del investerare redan tagit position emot, vilket
            i sin tur innebär att det redan i dag är dyrare än vad det borde
            vara. Det skulle kosta 100, 150 eller kanske till och med 200
            miljarder att köpa ut resterande ägare. Sedan ska man dela bolaget
            och sälja resterna och därmed riskera att endast få tillbaka en
            bråkdel av pengarna. Det inte småpengar vi pratar om; det är faktiskt
            en hel Nuonaffär.
          </note>
          <note>
            Det andra alternativet innebär att staten som största ägare,
            i motsats till den strategi som bolagets ledning förespråkar,
            ska försöka tvinga igenom en försäljning och en delning trots
            att man bara är minoritetsägare. Det skulle gå emot resten av
            Telias ägare – tiotusentals svenskar. Utgången av en sådan strategi
            är fortfarande synnerligen oklar. För mig känns inget av de två
            alternativen särskilt attraktivt.
          </note>
          <note>
            Sammanfattningsvis, herr talman, yrkar jag bifall till förslaget
            i propositionen och avslag på motionerna. Jag motsätter mig, å
            det starkaste, en försäljning av Telia då det är en dålig affär,
            fel tidpunkt och ett hot mot rikets säkerhet.
          </note>
          <note>
            (Applåder)
          </note>
          <note type="speaker">
            Anf. 2 CHARLOTTE QUENSEL (SD):
          </note>
          <note>
            Herr talman! Den 4 juli förra året gick Sverigedemokraterna ut
            i medierna och förklarade att vi var starkt kritiska till Telia
            Companys köp av Bonnier Broadcasting. Vi bedömer inte den affärsmässiga
            aspekten av köpet utan vad staten har i sin aktieportfölj. Vår
            uppfattning är, och förblir, att Telia Companys telekomverksamhet
            inte är en kärnverksamhet som staten ska vara ägare till. Redan
            i dag har staten en indirekt kontroll över public service, vilket
            resulterar i att staten riskerar att uppfattas som avsändare av
            i praktiken samtliga marksända kanaler.
          </note>
          <note>
            Telia Company och köpet av Bonnier Broadcasting visar tydligt
            varför staten inte ska vara ägare till börsnoterade bolag. Det
            är svårt att förena statens speciella krav på bolaget med bolagets
            affärsstrategi och skyldighet att leverera enligt de ekonomiska
            målen till sina aktieägare. Telia Company är i första hand ett
            börsnoterat och affärsdrivet bolag.
          </note>
          <note>
            Försvarsmakten har varit med och yttrat sig rörande propositionen.
            Där konstaterar man att så länge svenska statens ägarandel som
            minst fortsätter att vara på dagens nivå, det vill säga 37,3 procent,
            anser Försvarsmakten att svenska statens möjlighet till påverkan
            på bolaget bibehålls. Vad som exakt menas med påverkan eller bibehålls
            framgår inte, men Försvarsmakten hänvisar till en slutrapport
            som man gjorde i samband med proposition 2006/07:57. I den rapporten
            framgår det att säkerhetsskyddslagen kan tillämpas om anledning
            till detta finns. Men för att den lagen ska vara praktiskt gällande
            måste Telia Companys huvudkontor ligga i Sverige. Därför är det
            något förvånande att flera borgerliga partier under förra mandatperioden
            årligen motionerade om att sälja ut aktieinnehavet i Telia utan
            att ta hänsyn till detta faktum.
          </note>
          <note>
            Vidare skriver Försvarsmakten i sin rapport: ”Försvarsmakten
            bedömer att en förändring av ägarförhållandena för TeliaSonera
            AB – förutsatt att erforderliga åtgärder för att säkerställa Försvarsmaktens
            m fl myndigheters säkerhetsintressen vidtas – är genomförbar ur
            ett säkerhetsperspektiv.” Detta är samma hållning som Sverigedemokraterna
            har.
          </note>
          <note>
            Det är riksdagens uppdrag att ansvara för att demokrati och en
            sund konkurrens råder i Sverige. Därför är vår ingång att staten
            som storägare ska verka för att Telia Company delas upp utifrån
            den del som är säkerhetspolitiskt viktig respektive telekomverksamhet.
            Staten bör därefter ha full kontroll över den säkerhetspolitiskt
            viktiga delen och sälja ut sin del i telekomverksamheten.
          </note>
          <note>
            Herr talman! Den senaste månaden har vi matats med kommentarer
            från såväl ledamöter i försvarsutskottet och näringsutskottet
            som från ministrar. Samtliga tar upp det faktum att Telia Company
            hanterar säkerhetspolitiskt känslig infrastruktur. Man kan verkligen
            undra hur staten, som ägde Televerket till 100 procent, har hamnat
            i denna situation. I juni är det 19 år sedan den dåvarande socialdemokratiska
            regeringen under pompa och ståt börsnoterade Telia. Tyvärr kan
            vi konstatera att den socialdemokratiska regeringen då gjorde
            ett stort misstag när man inte separerade och behöll den känsliga
            infrastrukturen innan börsnoteringen. Att nästan 500 000 aktieägare
            i Telia Company ska påverkas av statens eventuella ägarroll i
            Bonnier Broadcasting eller säkerhetspolitiska åtaganden är enligt
            oss allt annat än önskvärt.
          </note>
          <note>
            Det är också svårt att förstå, för mig som har varit en del av
            riksdagen i mindre än sju månader, att Sveriges säkerhetspolitiskt
            känsliga infrastruktur ligger i ett börsnoterat, multinati onellt
            bolag som till mer än 60 procent ägs av andra än staten. Detta
            vill Sverigedemokraterna ändra på genom den uppdelning jag tidigare
            nämnde. Det är glädjande att flera partier närmar sig vår linje
            och att försvarsutskottet i sitt yttrande också vill utreda olika
            lösningar som på lång sikt ger ökad säkerhet för den verk samhet
            som är samhällskänslig. Det är därför hög tid att vi politiker
            tillsammans tar ansvar på riktigt för den aktuella situationen
            för att stärka Sveriges kontroll över den säkerhetspolitiskt känsliga
            infrastrukturen.
          </note>
          <note>
            Avslutningsvis, herr talman, vill jag yrka bifall till reservation
            2 i betänkandet.
          </note>
          <note>
            (Applåder)
          </note>
          <note type="speaker">
            Anf. 3 BIRGER LAHTI (V):
          </note>
          <note>
            Herr talman! Vi debatterar betänkande NU9 som handlar om Telia.
            Vad gäller återköpsprogrammet av aktier i Telia Company AB har
            vi ett enhälligt förslag till beslut från utskottet.
          </note>
          <note>
            Men nu till frågan om framtiden och hur statens ägande ska se
            ut gällande Telia. Jag har tidigare i denna kammare sagt att staten
            inte ska äga eller för den delen avyttra ägande av bolag eller
            delar av bolag av ideologiska skäl. Det ska även gälla Telia,
            hävdar jag.
          </note>
          <note>
            Jag kan inte förstå borgarnas och Sverigedemokraternas argument
            för att det är så viktigt att komma med ett tillkännagivande om
            att sälja ut Telia nu när det verkligen händer mycket i digitaliseringen.
            Det finns ingenting som visar på att statens ägande skulle hämma
            utvecklingen av digitaliseringen.
          </note>
          <note>
            Vad gäller det framtida förvärvet av Bonnier Broadcasting AB
            är det väl ingen som tycker att det är bra om staten får mer styrning
            över stora delar av medierna, framför allt tv-mediet. Men handen
            på hjärtat, det handlar om ett börsnoterat bolag i vilket staten
            är minoritetsägare. Köpet är dessutom ännu föremål för granskning
            ur ett konkurrenshänseende i EU-kommissionen.
          </note>
          <note>
            Herr talman! Jag är övertygad om att ifall det hade kommit signaler
            om att Bonnier är på väg att sälja till något utländskt företag
            som har gott renommé, enligt Svensk Näringsliv, hade inte Sverigedemokraterna
            eller de borgerliga partierna sagt ett knyst. Men jag borde väl
            inte vara förvånad när det gäller borgarnas syn på statligt ägande,
            oavsett vad det skulle kunna bidra med till vårt gemensamma.
          </note>
          <note>
            Borgarna har i decennier alltid hävdat att staten i princip inte
            bör äga bolag som verkar på den kommersiella marknaden med fungerande
            konkurrens. Men man ser alltid till att de privata kapitalisterna
            ska kunna sko sig hur mycket som helst, både när det gäller företag
            i välfärdssektorn och när det gäller sektorer där staten skulle
            kunna vara en stabilisator i svängningarna och i stället bidra
            till mer samhällsnytta.
          </note>
          <note>
            Jag förstår helt enkelt inte varför det skulle vara farligt att
            staten är minoritetsägare i ett bolag som utvecklar morgondagens
            digitala värld och samtidigt bidrar till säkerhet i viktig infrastruktur.
          </note>
          <note>
            Herr talman! Försvarsutskottet har varit tydligt gällande farorna
            med avyttringen. Det har kommit fram lite i den här debatten.
            Och kom ihåg att det var ett enigt utskott som kom med uppmaningen!
            Jag tänker inte läsa upp försvarsutskottets yttrande, men jag
            hoppas innerligt att deras syn på försäljningsivern tas på allvar.
          </note>
          <note>
            Jag kan inte låta bli att göra en koppling till vad som händer
            när borgerliga politiker får chansen att sälja ut statlig egendom.
            Det börjar med någonting oskyldigt, men grundtanken är hela tiden
            att avyttra allt bara tillfälle ges. Vinsten kan gott delas ut
            som skattesänkningar till de mest välbärgade.
          </note>
          <note>
            Att man pekar på några bolag som inte ska säljas beror helt på
            samhällssynen; det kan bli känsligt att ta den debatten. Annars
            skulle man inte ha några som helst problem att avyttra all statlig
            egendom som någon annan kan göra vinst på.
          </note>
          <note>
            Herr talman! Fungerande konkurrens brukar borgerliga politiker
            använda som ledord. Är det fungerande konkurrens när man säljer
            ut vinstgivande sträckor på en järnväg men låter samhället stå
            för de olönsamma? Tanken och praxis var i decennier att de lönsamma
            delarna skulle bekosta och hjälpa till med de olönsamma. Men de
            olönsamma kunde vara ack så viktiga för samhället.
          </note>
          <note>
            Samma sak gäller apoteken. De lönsamma delarna borde bekosta
            de mindre lönsamma och de som ligger långt borta från penningstarka
            stadsdelar där skönhetssalvorna ligger på apotekens hyllor i vart
            och vartannat kvarter.
          </note>
          <note>
            Behöver jag ge fler exempel på fungerande konkurrens? Jag kan
            nämna skolor som etableras i välmående rikemansområden och där
            olönsamma elever väljs bort eftersom driften skulle bli för dyr
            med dessa. Då kan man inte dela ut tvåsiffriga utdelningar i procent
            åt ägarna som har etablerat sig i den så kallade fungerande konkurrensen.
            Att pengarna som bekostar det här borde räcka till skolan i glesbygden
            bryr man sig inte om.
          </note>
          <note>
            Där det blir för dyrt för kommunen att ha kvar skolan tvingas
            eleverna att åka sex mil enkel väg till skolan. Våra gemensamma
            pengar fördelas på det sättet på grund av den fungerande konkurrensen
            och avreglerade marknaden – allt för att några ska kunna sko sig.
            Det är viktigare för Alliansen och Sverigedemokraterna.
          </note>
          <note>
            Ännu ett exempel på fungerande konkurrens är riskkapitalbolag
            som till varje pris vill etablera sig i sjukvården. De måste väl
            vara intresserade av sjukvården och att det ska bli bättre för
            alla. Så måste det vara, eller? Ja, det har öppnats nya vårdcentraler.
            Men var? Kom i alla fall inte och säg att vården på landsbygden
            har blivit bättre i och med avregleringen och att vård ges till
            den som behöver det mest för tillfället. Nej, hör ni! Den som
            har försäkring och stor plånbok klarar sig bättre i systemet som
            skapades av marknaden.
          </note>
          <note>
            Herr talman! Jag vet att detta inte är direkt kopplat till Telia.
            Men jag vill påstå att enkom fungerande marknad eller konkurrens
            inte alltid har varit tillräckligt för att ta beslut om avreglering
            eller avyttring. Det har inte alltid gynnat samhället, i alla
            fall inte i den breda kontexten. Att den fungerande marknaden
            aldrig eller mycket sällan har bidragit till mer jämlikhet mellan
            människor eller landsdelar är jag övertygad om.
          </note>
          <note>
            Herr talman! Jag yrkar bifall till S, V:s och MP:s gemensamma
            reservation 1.
          </note>
          <note>
            (Applåder)
          </note>
          <note type="speaker">
            Anf. 4 CARL-OSKAR BOHLIN (M):
          </note>
          <note>
            Herr talman! Mycket ska man behöva höra innan öronen trillar
            av, till exempel: ”Vi socialdemokrater slarvar inte med rikets
            säkerhet.” Jag är inte säker på att de svenskar som minns den
            föregående mandatperioden och det största säkerhetspolitiska haveriet
            i modern tid är beredda att helt skriva under på den verklighetsbeskrivningen.
            Och knappt hann den här mandatperioden börja innan vi fick ett
            liknande problem på Svenska kraftnät. Det är helt enkelt ett påstående
            som inte håller för prövning mot verkligheten.
          </note>
          <note>
            Vi ska i dag debattera en proposition om ett återköpsprogram.
            I den delen råder stor enighet. Det som jag tänker uppehålla mig
            vid i debatten är de följdmotioner som har lett till att vi föreslår
            ett tillkännagivande till regeringen.
          </note>
          <note>
            För vår del handlar det här om att adressera två problem som
            regering ­ en mig veterligen bara fortsätter att ducka för. Det
            ena är problemet med att Telia i avsaknad av ägarstyrning från
            regeringen har försökt köpa Bonnier Broadcasting, vilket skulle
            göra Telia till ägare av TV4. Det skulle i sin tur medföra att
            staten får en mycket dominerande roll på mediemarknaden.
          </note>
          <note>
            Under hela förra mandatperioden och så sent som i går i Dagens
            industri har regeringen ondgjort sig över att det vore en väldigt
            dålig affär. Men regeringen har inte gjort någonting, så som ägare
            av Telia, för att stoppa affären. Man använder inte det inflytande
            som Socialdemokraterna vill göra gällande att man har över Telia.
            Man tillsätter inte ens styrelserepresentanter. Regeringen vill
            gärna peka på att problemet finns. Men man är aldrig i akt och
            mening intresserad av att adressera problemet på riktigt.
          </note>
          <note>
            Den första frågan till regeringspartierna här i kammaren är:
            Vad vill ni göra åt problemet med den förestående affären av Bonnier
            Broadcasting? Affären kommer sannolikt att gå igenom. Det enda
            vi väntar på är EU-kommissionens uttalande, det vill säga om de
            godkänner det ur ett konkurrensrättsligt hänseende. Och om så
            blir fallet, vad är det socialdemokratiska svaret på hur vi ska
            hantera frågan?
          </note>
          <note>
            Det andra problemet är den säkerhetspolitiska aspekten. Då bör
            vi gå tillbaka och ta den historielektion som kan vara viktig
            i sammanhanget: att det faktiskt var Göran Persson och hans regering
            som från början sålde ut Telia. Jag undrar hur Socialdemokraterna
            kom fram till att just 37 ½ procent ska utgöra den totala garanten
            för att staten kan värna de här säkerhetskänsliga systemen.
          </note>
          <note>
            Staten är i dag minoritetsägare av Telia. Och det var den socialdemokratiska
            regeringen som slog in på den linjen i och med att man sålde ut
            Telia. Analysen av det säkerhetspolitiska hänseendet skulle naturligtvis
            ha gjorts då. Den gjordes inte. Den har vi anledning att göra
            nu.
          </note>
          <note>
            Det som vi föreslår, och som kammaren kommer att besluta senare
            i dag, är helt enkelt att regeringen ska tvingas utreda förutsättningarna
            för att undersöka möjligheterna att avyttra den kommersiella delen.
            I gengäld får man kontroll över de säkerhetskänsliga system som
            man i dag i kraft av minoritetsägare knappast kan sägas ha full
            rådighet över. Det är det andra och säkerhetspolitiska problemet.
            Inte heller i den delen har Socialdemokraterna levererat något
            svar på hur man avser att hantera situationen i stället.
          </note>
          <note>
            Herr talman! Det refereras mycket till det yttrande som Försvarsmak
            ­ ten har gjort till försvarsutskottet och sedan det yttrande
            som försvars ­ utskottet har gjort till näringsutskottet. Där
            säger man att det kan utgöra en säkerhetsrisk. Ja, det är klart
            att det skulle kunna utgöra en säkerhetsrisk om man bara rakt
            upp och ned sålde Telia! Det är ju därför vi vill att reger ­
            ingen ska få uppdraget att göra den genomlysning som inte har
            gjorts. Det man ofta väljer att hänvisa till är den utredning
            som Försvarsmakten gjorde 2008, men där var frågan vad som skulle
            hända om vi sålde Telia rakt av. Det är inte det som är föremål
            för dagens diskussion.
          </note>
          <note>
            Som avslutning kan jag inte låta bli att dra lite grann på smilbanden
            när Mathias Tegnér refererar till Finland som ett föredöme i det
            här sammanhanget, herr talman. Finland sålde alltså sin andel
            av Telia utan att göra någon säkerhetspolitisk analys över huvud
            taget. Det exemplifierar väl möjligen att man i det här sammanhanget
            kanske inte är så betjänt av att göra en internationell utblick.
            I stället ska man faktiskt titta på de säkerhetskänsliga system
            som finns i Sverige i dag. Det handlar både om infrastruktur och
            om systemtjänster.
          </note>
          <note>
            Med det sagt, herr talman, skulle jag vilja yrka bifall till
            näringsutskottets förslag och samtidigt passa på att härifrån
            talarstolen skicka med en fråga till socialdemokratin. Hur avser
            man att adressera dessa två frågor som man hittills, mig veterligen,
            inte ens har berört?
          </note>
          <note>
            (Applåder)
          </note>
          <note>
            I detta anförande instämde Ann-Charlotte Hammar Johnsson (M),
            Camilla Brodin (KD) och Arman Teimouri (L).
          </note>
          <note type="speaker">
            Anf. 5 BIRGER LAHTI (V) replik:
          </note>
          <note>
            Herr talman! Jag tackar Carl-Oskar Bohlin för anförandet. Det
            var intressant och kraftfullt.
          </note>
          <note>
            Carl-Oskar Bohlin hänvisar till att det var Göran Perssons regering
            som sålde ut Telia. Jag skulle vilja fråga honom, herr talman,
            hur Moderaterna ställde sig i den delen när statliga bolag började
            avyttras. Jag hoppas att man var emot det i och med att man nu
            pekar på att det var en socialdemokratisk regering som började
            med försäljningarna.
          </note>
          <note>
            Jag har ytterligare en fråga till Carl-Oskar Bohlin, herr talman.
            När man har gjort fel en gång, ska man då fortsätta att göra fel?
            Är det kanske dags att titta på om det var så klokt att avyttra
            – eller börsnotera – först och främst Telia, eller ska man försöka
            göra det bästa av situationen?
          </note>
          <note type="speaker">
            Anf. 6 CARL-OSKAR BOHLIN (M) replik:
          </note>
          <note>
            Herr talman! Jag har full respekt för att jag och Birger Lahti
            har olika utgångspunkter gällande vad som är rätt och fel i det
            här sammanhanget. Det är ju inte ett okänt faktum att Vänsterpartiet
            tycker att det är fel att sälja Telia, medan vår utgångspunkt
            helt enkelt är en annan.
          </note>
          <note>
            Svaret på Birger Lahtis fråga är alltså: Nej, vi var inte emot
            att sälja ut Telia. Det jag försökte poängtera i mitt anförande
            var att analysen naturligtvis borde ha gjorts där och då. Då hade
            man kunnat separera eventuellt säkerhetskänslig infrastruktur
            snarare än a tt försöka hävda att man med 37 procents ägande fortsatt
            har full rådighet över de här systemen. Att staten fortfarande
            har full kontroll över de här systemen är i min värld en argumentation
            från socialdemokratin som haltar betänkligt. Min poäng var alltså
            helt enkelt att analysen naturligtvis borde ha gjorts från början,
            när Telia bolagiserades och den här infrastrukturen – som då låg
            under Televerket – gick över i Telias ägo.
          </note>
          <note>
            Den analysen gjordes uppenbarligen inte, och vi vill med den
            följdmo ­ tion vi har lämnat komma till rätta med den problematiken
            och ge reger ­ ingen utredningsuppdraget att se över hur vi kan
            få bättre kontroll över säkerhetskänsliga system samtidigt som
            vi undviker att s t aten blir en dominant medieaktör. Det är utgångspunkten,
            det vill säga att vi ska lösa två problem på samma gång.
          </note>
          <note type="speaker">
            Anf. 7 BIRGER LAHTI (V) replik:
          </note>
          <note>
            Herr talman! Tack för svaren, Carl-Oskar Bohlin! När det gäller
            den analys du pekar på undrar jag om Moderaterna som parti kom
            med en begäran om att detta skulle analyseras innan man sålde.
            Om jag får gissa är det vid försäljning av statlig egendom nämligen
            alltid viktigast för Moderaterna att man säljer.
          </note>
          <note>
            När den det gäller den känsliga biten i Telia som Försvarsmakten
            pekar på handlar det inte om att man inte har kontroll över den
            i dag. Det Försvarsmakten pekar på är att det är känsligt och
            inte alls bra att sälja ut.
          </note>
          <note>
            När det gäller medieföretaget Bonnier Broadcasting vill jag fråga
            om Moderaternas syn, herr talman. Skulle man ha reagerat alls
            om det hade varit ett utländskt företag med gott renommé hos Svenskt
            Näringsliv som tänkte köpa ett marksänt tv-sändningsbolag i Sverige?
          </note>
          <note type="speaker">
            Anf. 8 CARL-OSKAR BOHLIN (M) replik:
          </note>
          <note>
            Herr talman! Birger Lahti och jag har helt olika utgångspunkter
            i den här frågan. Det får vi nog helt enkelt ha respekt för.
          </note>
          <note>
            Vi menar att det bör krävas ett särskilt egenvärde för att staten
            ska vara en marknadsaktör. Det egenvärdet kan vara en säkerhetspolitisk
            aspekt eller att man har ett särskilt samhällsuppdrag. Vi menar
            dock att det inte finns något egenvärde i att staten blir en dominerande
            aktör på mediemarknaden. Det menar vi tvärtom vore mycket skadligt.
          </note>
          <note>
            Det Försvarsmakten säger är ju att man vill ha fortsatt rådighet
            över de här systemen, men Försvarsmakten har ju inte gjort någon
            ny analys sedan 2008. Då tittade man på frågeställningen vad som
            händer om vi säljer Telia rakt av till en okänd ägare, och det
            är klart att det finns farhågor kopplat till det. Det är därför
            vi vill ge regeringen ett nytt utredningsuppdrag.
          </note>
          <note type="speaker">
            Anf. 9 MATHIAS TEGNÉR (S) replik:
          </note>
          <note>
            Herr talman! Jag tror att man med anledning av ledamoten Bohlins
            inlägg kan konstatera att tider förändras.
          </note>
          <note>
            Jag tycker att Birger Lahti på ett mycket tydligt sätt framförde
            att två fel inte blir ett rätt. Jag lyfte upp Finland som exempel,
            vilket också visar på exakt det jag försöker föra fram – att tiderna
            förändras. Det är nog riktigt att Finland i dag önskar att man
            hade hanterat sin försäljning på ett annat sätt än man gjorde.
            Men i dag är i dag – det är inte för 19 eller 25 år sedan, utan
            vi befinner oss i april 2019 – och det Finland gör i april 2019
            är att hantera sin lagstiftning och förändra den för att kunna
            skydda sig mot hot som finns i dag.
          </note>
          <note>
            Det som ändå förvånar mig lite grann är hur Moderaterna har svängt
            under hanteringen av detta ärende. Det är förstås glädjande att
            man har insett det vi socialdemokrater har pekat på hela tiden,
            nämligen vilka otroligt stora säkerhetsrisker det innebär att
            bara sälja Telia Company AB. Man behöver bara titta på de moderata
            motionerna här i riksdagen för att se hur moderater ser på ägande
            i Telia. Man tänker sig att det vore enkelt att sälja Telia Company
            AB.
          </note>
          <note>
            Carl-Oskar Bohlin säger att man inte tänker sig att Telia ska
            säljas rakt upp och ned, men är det verkligen sant? Är det verkligen
            så det står i Moderaternas motioner, och är det verkligen så man
            har argumenterat i utskottet? Det har ju till och med lett till
            att SD var på väg att hoppa av den gemensamma reservationen, just
            för att man var på väg att sälja Telia rakt upp och ned.
          </note>
          <note type="speaker">
            Anf. 10 CARL-OSKAR BOHLIN (M) replik:
          </note>
          <note>
            Herr talman! Jag vet inte om jag uppfattade någon jättetydlig
            fråga i Mathias Tegnérs första replik, men låt mig börja med att
            säga så här: Nej, två fel gör inte ett rätt, men två fel är fortfarande
            två fel om man inte gör någonting åt det. Det var lite det som
            var poängen med mitt huvudanförande, herr talman, det vill säga
            att det finns två problem i detta.
          </note>
          <note>
            Socialdemokraterna verkar erkänna åtminstone ett av problemen,
            nämligen statens dominerande inflytande på mediemarknaden och
            problemet med att köpa Bonnier Broadcasting. Då kvarstår ju frågan:
            Med tanke på att Socialdemokraterna inte vill göra någonting åt
            saken, vad är lösningen? Vad är lösningen på problemet med den
            dominerande roll på mediemarknaden som staten med all sannolikhet
            kommer att inta? Hur löser man det problemet?
          </note>
          <note>
            Det andra jag vill säga är att det inte är fråga om att i morgon
            dag sälja Telia. Det här är ett utredningsuppdrag till regeringen.
            Om ledamoten Tegnér hade läst betänkandet hade han sett att betänkandet
            inte förändrar det tidigare riksdagsbeslut som kräver ett särskilt
            bemyndigande från riksdagen för avyttrande av Teliaaktier. Innan
            Telia blir sålt kommer alltså den här frågan att behöva debatteras
            och beslutas i denna kammare en gång till. Det ser jag fram emot
            att göra när regeringen har fullföljt sitt uppdrag, nämligen att
            utreda detta från A till Ö.
          </note>
          <note>
            Men problemet kvarstår. Det finns två fel, för att använda Mathias
            Tegnérs analogi, och regeringen har inga förslag för att åtgärda
            de felen. Det har dock vi i och med detta betänkande.
          </note>
          <note type="speaker">
            Anf. 11 MATHIAS TEGNÉR (S) replik:
          </note>
          <note>
            Herr talman! Hur avser vi att adressera frågan gällande Bonnier
            Broad ­ casting? Jag tror inte att det var särskilt många i regeringen
            som hoppade jämfota av lycka. I den socialdemokratiska riksdagsgruppen
            var det i alla fall inte det. Här kan vi absolut vara eniga; det
            är klart att detta är ett av problemen. Eftersom Telia Company
            är börsnoterat får man fundera lite grann på hur man hanterar
            den typen av situation. Därför tycker jag ändå att det är en rimlig
            ordning att man först ser om köpet går igenom och därefter agerar
            för att hantera problemet, vilket är precis vad regeringen har
            gjort.
          </note>
          <note>
            Däremot tycker jag inte att det är uppenbart, trots att jag har
            läst betänkandet – tack så mycket för omtanken, ledamoten Bohlin
            – att det vi ska göra nu är att ge regeringen ett uppdrag att
            förbereda en försäljning av Telia. Det är positivt att Moderaterna
            har svängt under ärendets gång och gått från försäljning rakt
            upp och ned till utvärdering av effekterna av en försäljning.
            Men det skulle vara spännande att höra från ledamoten Bohlin vilken
            av de två vägarna det är ni tänker er. Är det idén om en utgift
            för staten på 100, 150 eller kanske 200 miljarder, eller är det
            lösningen där man låter de aktieägare som i dag finns i Telia
            betala för kalaset? Där skulle jag gärna bara vilja höra en idé
            om hur Moderaterna ser på frågan.
          </note>
          <note>
            För oss socialdemokrater är säkerhetspolitiken det absolut viktigaste.
            Därför tycker jag att det är anmärkningsvärt att rösta igenom
            tillkännagivandet när Försvarsmakten uttalar sig som man gör.
          </note>
          <note type="speaker">
            Anf. 12 CARL-OSKAR BOHLIN (M) replik:
          </note>
          <note>
            Herr talman! Problemet med det socialdemokratiska resonemanget
            är att det inte hänger ihop. Man försöker driva två argumentationslinjer
            parallellt. Å ena sidan argumenterar man för att vi inte har någon
            kontroll över den här Bonnieraffären, då vi bara är en passiv
            ägare som inte har någon kontroll över ett börsnoterat bolag.
            Å andra sidan argumenterar man för att anledningen till att vi
            ska behålla nuvarande ordning är att vi ska ha kontroll över de
            säkerhetskänsliga system och den säkerhetskänsliga infrastruktur
            som finns i bolaget.
          </note>
          <note>
            Man måste bestämma sig för en linje. Antingen har man kontroll
            över Telia, och då är det regeringen som i utevaro av agerande
            har låtit den här Bonnier Broadcasting-affären ske. Man är kritisk
            mot den i medierna, men man har i ingen del försökt förhindra
            den i sin bolagsstyrning. Då har man kommit till korta i den delen.
            Eller så har man inte kontroll över bolaget, som man försöker
            göra gällande. Då har vi ett problem kopplat till den säkerhetspolitiska
            aspekten, det vill säga att staten inte utövar det inflytande
            man borde över den här infrastrukturen. Detta är så att säga pudelns
            kärna när det gäller det här problemet.
          </note>
          <note>
            Vi försöker lösa båda dessa aspekter genom att ge regeringen
            det här uppdraget. Men Socialdemokraterna levererar inga som helst
            svar på vad man i stället vill göra för att komma ur den här prekära
            situationen.
          </note>
          <note type="speaker">
            Anf. 13 HELENA LINDAHL (C):
          </note>
          <note>
            Herr talman! Nu känns det nästan som att förbandet kommer in
            efter att rockbandet har spelat.
          </note>
          <note>
            Jag kan inte heller låta bli att citera Mathias Tegnér. Han får
            stå ut med att vara lite populär i kammaren i dag. Även jag reagerade
            starkt när Mathias Tegnér sa att Socialdemokraterna inte riskerar
            rikets säkerhet. Det är klart att jag känner att det är magstarkt.
            Visst, jag noterar att Socialdemokraterna oroar sig för att en
            försäljning av Telia skulle kunna utgöra en risk för rikets säkerhet.
            Det är givetvis rimligt att beakta de här aspekterna. Vi är dock
            många som önskar att Socialdemokraterna hade varit lika intresserade
            av säkerhet innan man delade ut Transportstyrelsens databas till
            personer med militär bakgrund hos främmande makt. Det tål också
            att tänkas på.
          </note>
          <note>
            Herr talman! För att återgå till dagens ämne vill jag säga att
            Centerpartiet ställer sig bakom propositionen, där regeringen
            får möjlighet att förändra statens ägande i Telia inom ramen för
            det återköpsprogram av aktier som bolaget avser att genomföra.
            Jag delar åsikten hos styrelsen i Telia att återköpsprogrammet
            är bra för den långsiktiga värdeutvecklingen för aktieägarna.
          </note>
          <note>
            Vi ställer oss även bakom utskottets tillkännagivande till regeringen
            om att den ska genomföra en översyn av möjligheterna för staten
            att på sikt avyttra sitt ägande i Telia. Precis som utskottet
            vill Centerpartiet understryka att en sådan översyn ska innefatta
            en noggrann analys av vilka åtgärder som kan och behöver vidtas
            när det gäller ägande och förvaltning av den samhällsviktiga infrastruktur
            som finns i bolaget – detta för att säkra en sund konkurrens samtidigt
            som rikets säkerhet värnas. Regering ­ en ska alltså därefter
            återkomma till riksdagen med en redogörelse för de slutsatser
            som kommit fram i översynen.
          </note>
          <note>
            Herr talman! Det säkerhetspolitiska läget i världen har förändrats
            de senaste åren. Vi har sett att utländska bolag starkt kopplade
            till vissa stater har försökt köpa strategisk infrastruktur i
            andra länder och även i Sverige, vilket självklart äventyrar vår
            totalförsvarsförmåga.
          </note>
          <note>
            Som kollegor tidigare anfört här i talarstolen har försvarsutskottet
            lämnat ett yttrande i frågan om en eventuell försäljning av statens
            andel i Telia Company. Man bekräftar hur viktigt det är att ta
            hänsyn till eventuella strategiska motiv som kan ligga bakom vissa
            utländska investeringar, till exempel i svensk infrastruktur.
            Man bedömer att en eventuell avyttring av statens andel i Telia
            eller ett minskat innehav måste föregås av en grundlig risk- och
            konsekvensanalys. Man säger alltså inte nej till en försäljning,
            men man gör bedömningen att det finns en säkerhetsrisk och att
            detta behöver föregås av en djupare analys.
          </note>
          <note>
            Mathias Tegnér fick det i sitt anförande mer att framstå som
            att man säger nej och att det redan är klart – det var min upplevelse.
            Självklart finns risken, men det är inte klart. Och det är inte
            Socialdemokraterna som gör den analysen – den ska en expertgrupp
            göra.
          </note>
          <note>
            Centerpartiet anser , precis som utskottet , att det är viktigt
            att ett avyttrande av statens andel i Telia Company ska ske först
            efter det att regering ­ en har genomfört den här noggranna analysen
            av vilka åtgärder som kan och behöver vidtas när det gäller ägande
            och förvaltning av den samhälls ­ viktiga infrastruktur som finns
            i bolaget.
          </note>
          <note>
            Herr talman! Avslutningsvis vill jag säga att det är märkligt
            att Socialdemokraterna har ett så högt tonläge i frågan, när alla
            är överens om att den säkerhetspolitiska aspekten bör beaktas.
            När man påstår att de borgerliga partierna sätter ideologi före
            nationens säkerhet tycker jag att det är en aning överdrivet.
            Det är enligt min mening faktiskt nonsens och inte ett hederligt
            sätt att argumentera.
          </note>
          <note>
            (Applåder)
          </note>
          <note type="speaker">
            Anf. 14 MATHIAS TEGNÉR (S) replik:
          </note>
          <note>
            Herr talman! Det är inte alltid man får vara stjärna i kammaren.
            Jag får väl tacka för det.
          </note>
          <note>
            Det är klart att man kan diskutera tonläget. Min uppfattning
            är att tonläget kommer sig av att frågan är väldigt viktig. Jag
            vidhåller min inställning till hela den här diskussionen, men
            får naturligtvis i framtiden vara beredd att ändra mig. Om man
            tittar på motioner från ledamöter i kammaren och den initiala
            debatten i utskottet var det en väldigt ideologisk diskussion
            om varför man ska sälja Telia.
          </note>
          <note>
            När vi under frågans gång har diskuterat säkerhetsaspekterna
            har också de kommit mer på dagordningen. Det är bra. Jag är glad
            att flera borgerliga partier har svängt och nu talar om rikets
            säkerhet när de tidigare bara talat om en försäljning. Det är
            orsaken till det tonläge som ledamoten Lindahl tycker är högt.
          </note>
          <note>
            När det gäller Försvarsmakten och deras analys uppfattar jag
            ändå att den är väldigt tydlig. Jag citerar igen: ”Ett eventuellt
            avyttrande av svenska statens ägarandel, helt eller delvis, kan
            däremot få allvarliga konsekvenser för verksamheter som är betydande
            för Sveriges säkerhet … Den analys som gjordes 2008 påvisade omfattande
            risker med en försäljning av svens ­ ka statens ägarandel.”
          </note>
          <note>
            Jag tror också – men där får ledamoten Lindahl rätta mig om jag
            har fel – att det var en av orsakerna till att den tidigare borgerliga
            regeringen ändrade uppfattning i frågan om Telia skulle säljas.
            Slutligen kan jag inte låta bli att reflektera över frågorna kopplade
            till Transportstyrelsen. Visst var det ändå så att hela den processen
            startades med en ideologisk utförsäljning av offentliga tillgångar.
          </note>
          <note type="speaker">
            Anf. 15 HELENA LINDAHL (C) replik:
          </note>
          <note>
            Herr talman! Mathias Tegnér har helt rätt i att frågan är väldigt
            viktig och inte minst den säkerhetspolitiska aspekten. Det är
            vi alla överens om. Men det som slår mig är inte att det är en
            ideologisk diskussion. Det har det varit under alla år. Det är
            inte så att det är någon direkt hemlighet att borgerliga partier
            är intresserade av att sälja vissa statliga bolag.
          </note>
          <note>
            Däremot tycker jag att det är märkligt att Mathias Tegnér får
            det att låta som att detta med säkerhetspolitiska aspekter är
            någonting som Socialdemokraterna har haft i bakfickan hela tiden
            när det gäller Telia, för det stämmer inte. Jag har nu suttit
            i näringsutskottet i två mandatperioder. Jag har haft förmånen
            att debattera med tidigare näringsminister Mikael Damberg i frågorna
            om statliga företag. Inte en enda gång har han i denna talarstol
            tagit upp den säkerhetspolitiska aspekten av Telia. Han har däremot
            fokuserat på den ideologiska delen.
          </note>
          <note>
            Den här frågan om säkerhetspolitisk aspekt, Mathias Tegnér, kom
            upp i samma veva som Socialdemokraterna fick klart för sig att
            Sverigedemokraterna skulle stödja de borgerliga partierna. Då
            blev det fart under galoscherna, och då kom också detta argument
            fram. Det är väl bra att det kom fram och att vi sedan också fick
            ett yttrande från Försvarsmakten. Men kom inte och påstå att det
            är någonting som Socialdemokraterna har hävdat h ela tiden, för
            det är inte sant!
          </note>
          <note type="speaker">
            Anf. 16 MATHIAS TEGNÉR (S) replik:
          </note>
          <note>
            Herr talman! Tack, ledamoten Lindahl! Ledamoten har den fördelen
            att kunna göra en exposé över hur debatten har varit i näringsutskottet
            under flera år. Den möjligheten har inte jag. Jag kan bara försöka
            mig på att göra en exposé över vad som har hänt under de senaste
            månaderna när den här diskussionen har förts i utskottet.
          </note>
          <note>
            Det har varit precis på det sätt som ledamoten understryker.
            Debatten från den samlade borgerligheten har haft sin utgångspunkt
            i ideologiska försäljningar. När vi sedan på flera olika sätt
            har lyft upp de säkerhetspolitiska aspekterna har den frågan kommit
            upp på dagordningen.
          </note>
          <note>
            Det är precis som ledamoten Lindahl själv bekräftar. Under de
            senaste åren har inte diskussionen rört säkerhetspolitik. Det
            är rimligt att när vi gör saker som Försvarsmakten uttrycker är
            avgörande för vår säkerhetspolitik bör det finnas i det främsta
            rummet. Jag kan helt enkelt inte relatera till den debatt som
            har varit här under ett antal år. Jag kan bara konstatera att
            eftersom den här frågan har säkerhetspolitiska aspekter är det
            viktigt att vi diskuterar dem.
          </note>
          <note>
            Vad jag inte förstår är varför vi inte tar utgångspunkt i de
            säkerhetspolitiska aspekterna och funderar på: Hur kan vi göra
            Sverige så säkert som möjligt? Hur kan vi se till att Sverige
            är motståndskraftigt mot främmande makt? I stället tar vi utgångspunkt
            i en ideologisk föreställning från de borgerliga partierna där
            man konstaterar att staten inte bör äga ett bolag som Telia. Det
            är dumt, dyrt och farligt.
          </note>
          <note type="speaker">
            Anf. 17 HELENA LINDAHL (C) replik:
          </note>
          <note>
            Herr talman! Jag skriver så pennan glöder. Jag har full respekt
            för att ledamoten Mathias Tegnér inte har varit en del av de debatter
            som vi i näringsutskottet tidigare har haft i kammaren. Däremot
            vet jag att Mathias Tegnér har varit en del av riksdagen och sin
            riksdagsgrupp. Ni torde väl ändå där ha fört diskussioner om statliga
            bolag och eventuella säkerhetspolitiska aspekter när det gäller
            Telia. Åtminstone borde Mikael Damberg ha informerat er riksdagsgrupp
            om det var så att han tyckte att det var väldigt aktuellt.
          </note>
          <note>
            Ingen härinne har påstått något annat än att den säkerhetspolitiska
            aspekten ska gå före. Det är också därför som vi tar utgångspunkt
            i det och låter regeringen via experter analysera den säkerhetspolitiska
            situationen. Det är precis det som Försvarsmakten rekommenderar
            oss att göra. Skillnaden, Mathias Tegnér, är att vi låter experter
            göra det, inte att vi låter Socialdemokraterna göra det via anföranden
            i kammaren.
          </note>
          <note>
            (Applåder)
          </note>
          <note type="speaker">
            Anf. 18 CAMILLA BRODIN (KD):
          </note>
          <note>
            Herr talman! I detta ärende behandlas ett återköpsprogram för
            Telia Company AB om en möjlighet för regeringen att utöka statens
            ägande – tillfälligt – i Telia. Det förslaget yrkar vi bifall
            till. Samtidigt vill vi tillsammans med Moderaterna, Sverigedemokraterna,
            Centerpartiet och Liberalerna att regeringen bör utreda möjligheterna
            för staten att på sikt avyttra sitt ägande i Telia.
          </note>
          <note>
            Företag som verkar på en konkurrensutsatt marknad bör drivas
            och ägas av privata aktörer så länge det inte finns särskilda
            samhällsintressen som måste värnas. Vi kristdemokrater har sedan
            länge varit för en försäljning av Telia. Men det förutsätter att
            staten analyserar konsekvenserna av att avsluta det statliga ägandet
            ur fler perspektiv. I och med att vissa bolag kontrollerar viktig
            infrastruktur som kan användas emot Sveriges intressen är ett
            säkerhetspolitiskt perspektiv viktigt i analysen. Telia är ett
            sådant bolag.
          </note>
          <note>
            Herr talman! En försäljning av statens ägande i Telia bör därför
            ske efter en genomgripande analys som beaktar bland annat statens
            behov av kommunikationsinfrastruktur och andra säkerhetsaspekter.
            Här behöver staten säkerställa att känslig infrastruktur samlas
            och att staten har ett stabilt ägande i den för Sverige känsliga
            infrastrukturen.
          </note>
          <note>
            I dag har staten 37,3 procents ägande i Telia och ingen representation
            i styrelsen. Det innebär att staten till stor del är passiv ägare
            utan något operativt inflytande över verksamheten. Staten kan
            som bäst lägga fram förslag på bolagstämmor och hoppas att få
            ett genomslag för sin vilja. Det innebär också att staten, trots
            sitt ägande, inte har någon större kontroll över den känsliga
            infrastrukturen. Ur det perspektivet är det märkligt att regeringspartierna
            prompt säger nej till att utreda denna del. Är det verkligen optimalt
            ur ett säkerhetsperspektiv att sådan infrastruktur behålls i den
            struktur som den i dag befinner sig i?
          </note>
          <note>
            Det här är ytterligare aspekter på varför vi kristdemokrater
            anser att ägandet och strukturen behöver ses över och för att
            – om det går – samla känslig och säkerhetsklassad infrastruktur
            i bolag och avyttra resterande ägande.
          </note>
          <note>
            Herr talman! Summan av detta är alltså att vi kristdemokrater
            vill avyttra de delar i bolaget Telia som har ett ökat statligt
            inflytande på mediemarknaden om Telia slutför förvärvet av Bonnier
            Broadcasting och därmed även TV4. Därför uppmanar vi regeringen
            att se över möjligheterna att avyttra statens ägande i Telia.
            Men innan detta görs ska det säkerställas att viktig, känslig
            och säkerhetsklassad infrastruktur behålls i statens ägo.
          </note>
          <note>
            (Applåder)
          </note>
          <note type="speaker">
            Anf. 19 ARMAN TEIMOURI (L):
          </note>
          <note>
            Herr talman! I dag ska vi bland annat debattera varför det är
            dags att avsluta skilsmässan mellan staten och Telia Company AB.
          </note>
          <note>
            Motståndarna i denna fråga, Socialdemokraterna, Miljöpartiet
            och Vänsterpartiet, vill påstå att vårt ställningstagande är ideologiskt.
            De vill påstå att vi inte tar ansvar för rikets säkerhet, och
            de vill påstå att det är en dålig affär att avyttra Telia Company
            AB.
          </note>
          <note>
            Herr talman! Jag tänker slå hål på deras myter. I en väl fungerande
            marknadsekonomi stiftar staten lagar, fattar beslut om skatter
            och sysslar med myndighetsutövning. Om staten på samma gång konkurrerar
            med privata företag på marknaden blandas rollerna samman.
          </note>
          <note>
            Vi kan konstatera att Telia verkar på en kommersiell konkurrensutsatt
            marknad, och de har inte heller något särskilt beslutat samhällsuppdrag.
            Dessutom kan jag, med utgångspunkt i Telias planerade förvärv
            av mediebolaget Bonnier Broadcasting AB, som bland annat äger
            TV4, konstatera att detta medför konsekvenser för staten på andra
            områden. Även Socialdemokraterna, Miljöpartiet och Vänsterpartiet
            bör oroa sig för denna utveckling.
          </note>
          <note>
            Är detta då ett ideologiskt beslut? Svaret på den frågan är nej.
            Det handlar om ett sunt och ansvarsfullt beslut.
          </note>
          <note>
            Herr talman! Vi har i dag hört motståndarna antyda att vi inte
            tar ansvar för svensk säkerhetspolitik. När Socialdemokraterna,
            Miljöpartiet och Vänsterpartiet nu använder detta kort borde det
            faktum att staten endast äger endast 37 procent av aktierna –
            vi är alltså minoritetsägare – vara den största orosfaktorn. Vem
            äger resten?
          </note>
          <note>
            Nu vet varken vi, Försvarsmakten eller, för den delen, Telia
            vad eller vilka eventuella tillgångar som finns av strategiskt
            värde. Kunskapen finns, men vi har inte fått något svar på frågan.
            I vilket fall som helst borde denna fråga ha varit mer aktuell
            för nästan 20 år sedan, när Telia börsnoterades och staten sålde
            av merparten av sina aktier.
          </note>
          <note>
            Skulle då dagens beslut om att avyttra statens ägande i Telia
            äventyra Sveriges säkerhet, som Socialdemokraterna, Miljöpartiet
            och Vänsterpartiet påstår? Det är snarare genom regelverk och
            lagstiftning som nationella säkerhetsintressen tillvaratas, och
            inte genom ägande. Det säger till och med Telias ledning i en
            debattartikel i Dagens industri. Jag är beredd att hålla med.
            Jag vill också referera till ledamoten Mathias Tegnér när det
            gäller rapporten från Försvarsmakten från 2008. Det stämmer att
            de lyfter upp de säkerhetspolitiska aspekterna, men de säger också
            i sin bedömning att en försäljning är möjlig givet vissa åtgärder.
          </note>
          <note>
            Låt mig hur som helst vara mycket tydlig. Före ett avslut på
            skilsmässan mellan staten och Telia ska det göras en grundlig
            konsekvensanalys som beaktar även säkerhetspolitiska aspekter
            och som säkerställer att en försäljning inte får negativa säkerhetspolitiska
            konsekvenser. Vi är alltså alla helt överens.
          </note>
          <note>
            Herr talman! Vi tar ansvar. Varje försäljning eller upplåtelse
            av samhällskritisk infrastruktur ska föregås av noggranna konsekvensanalyser.
            I medierna har vi hört näringsminister Ibrahim Baylan säga – och
            vi har även hört ledamoten Mathias Tegnér säga det här i kammaren
            – att försäljningen skulle innebära en förlustaffär för staten
            på omkring 3 miljarder årligen i form av utebliven utdelning.
            Vad näringsministern förmodligen glömmer bort är att en försäljning
            av innehavet är värt omkring 70 miljarder.
          </note>
          <note>
            Med lite lätt matematik kan jag konstatera att om marknaden för
            det första skulle hålla i sig och avkastningstakten för det andra
            skulle fortsätta innebär värdet av statens innehav, det vill säga
            70 miljarder, vad avkastningen kommer att ge de kommande 23 åren.
            Detta gäller alltså om marknaden håller i sig och om avkastningstakten
            fortsätter.
          </note>
          <note>
            Låt mig därför påminna Socialdemokraterna och alla andra motståndare
            om att pengar i dag är bättre än pengar i morgon. Det är en mycket
            enkel grundregel. Dessutom ska inte staten vara en gambler med
            skattebetalarnas pengar. Det är ett oansvarigt beteende.
          </note>
          <note>
            Herr talman! Är dagens beslut ideologiskt? Nej, det är ett ansvarsfullt
            beslut. Tar vi ansvar för svensk säkerhetspolitik? Ja, det gör
            vi i allra högsta grad. Är det en dålig affär? Nej, tvärtom. Jag
            säger det igen: Pengar i dag är bättre än pengar i morgon. Dessutom
            ska en avyttring genomföras vid en tidpunkt då den utifrån en
            samlad bedömning kan antas ge det mest affärsmässiga utfallet.
          </note>
          <note>
            Herr talman! Med detta vill jag yrka bifall till utskottets förslag
            om tillkännagivande och till propositionen om återköpsprogrammet.
            Jag yrkar även avslag på samtliga reservationer.
          </note>
          <note>
            Det är dags att vi nu avslutar den utdragna skilsmässan mellan
            staten och Telia.
          </note>
          <note>
            (Applåder)
          </note>
          <note type="speaker">
            Anf. 20 BIRGER LAHTI (V) replik:
          </note>
          <note>
            Herr talman och Arman Teimouri! Jag är rädd för att du kanske
            måste stå till svars för hela din grupp, men eftersom du var sist
            måste jag ställa de här frågorna.
          </note>
          <note>
            Ledamoten säger att det inte är en ideologisk fråga att man vill
            sälja all statlig inblandning i Telia. Jag skulle vilja fråga
            ledamoten Teimouri: Vad skulle du vilja se att de här 70 miljarderna
            som trillar in i statskassan användes till? Det som hände under
            er regeringstid var att ni sålde statlig egendom för 60 miljarder,
            och de var avsedda att användas till att betala av på statsskulden.
            Men det som hände i fortsättningen var att det blev en lågkonjunktur,
            och ni fortsatte att dela ut pengarna till de mest välbärgade
            svenskarna genom skattesänkningar. När ni slutade ert regeringsuppdrag
            var det ungefär 60 miljarder i skulder. Du talar om dessa 70 miljarder
            och säger att det är bättre med pengar i dag än i morgon. Vad
            är din bild av vad pengarna ska användas till? Det var det första.
          </note>
          <note>
            Herr talman! Jag har en fråga till. På vilket sätt ser ledamoten
            att det statliga ägandet av Telia skulle hämma utvecklingen i
            den digitala framtid som vi har? Ni i de borgerliga partierna
            brukar säga i era motioner att av ­ kastningen ska spegla riskerna
            och det kapital som finns inbundet. Jag häv ­ dar att staten får
            detta från Telia. Du säger att det inte är förbundet med ideologiska
            skäl att ni vill avyttra. Men på vilket sätt hämmar det utveck
            ­ lingen att staten är en del av ägarna och att vi får en avkastning
            som gott och väl fyller det som man brukar säga ska täckas för
            risktagande och kapital som är inbundet?
          </note>
          <note type="speaker">
            Anf. 21 ARMAN TEIMOURI (L) replik:
          </note>
          <note>
            Herr talman! Tack, Birger Lahti, för frågorna! Vi har helt skilda
            åsikter om vad staten ska äga och inte äga. Jag tror att vi båda
            två kan vara helt överens om att Telia inte har något särskilt
            samhällsuppdrag. De verkar på en kommersiellt utsatt marknad.
            Staten är dessutom minoritetsägare i Telia. Vi har ingen makt
            över vad de gör och inte gör. Vi har inte heller någon makt över
            vad som händer på börsen.
          </note>
          <note>
            Med detta sagt kommer jag tillbaka till det jag har sagt om att
            pengar i dag är bättre än pengar i morgon. Vi ska inte gambla
            med skattebetalarnas pengar; det är surt förvärvade pengar som
            har kommit in till staten.
          </note>
          <note>
            Vad vi sedan ska göra av pengarna från försäljningen återstår
            att se. Jag tror att även ledamoten Lahti instämmer i att det
            finns stora delar, exempelvis i vården, som skulle behöva ett
            tillskott. Vi har LSS-frågan, som vi har lyft och driver. Det
            finns mycket man kan göra med dessa pengar. Däremot ska de inte
            vara i ett bolag som vi inte kan styra över och som dessutom inte
            har något beslutat samhällsuppdrag.
          </note>
          <note>
            Det är det vi tycker är fel, och det är därför vi tycker att
            vi borde avyttra Telia.
          </note>
          <note type="speaker">
            Anf. 22 BIRGER LAHTI (V) replik:
          </note>
          <note>
            Herr talman! Tack, Arman Teimouri, för svaren så långt! Du säger
            att om dessa 70 miljarder skulle trilla in finns det säkert behov
            i vården. Jag skulle vara jätteglad om jag kunde lita på detta
            om det vore ditt parti, Arman Teimouri, som styrde landet. Men
            med facit i hand brukar vi se att ni delar ut pengar i skattesänkningar
            till de mest välbärgade.
          </note>
          <note>
            Herr talman! Jag skulle känna mig tryggare om vi pratade om samhällsinvesteringar
            eller något i den stilen. Faktiskt, herr talman, får jag kalla
            kårar när jag tänker på hur pengarna används om de här partierna
            kommer till makten.
          </note>
          <note>
            Som jag sa: På vilket sätt hämmar det utvecklingen i den digitala
            framtiden att vi är ägare? Du säger att vi inte ska gambla med
            våra pengar. Det håller jag med om. Jag är medveten om att Telia
            har utvecklats efter att man kommit bort från dåliga affärer utomlands.
            Jag tycker att man har bra koll på framtiden. När vi var och besökte
            Telia fick vi veta att det finns mycket i pipelinen som skulle
            vara jättebra för den digitala utvecklingen i vårt land Sverige.
          </note>
          <note>
            På vilket sätt hämmar det utvecklingen att vi skulle vara med
            som ägare? Vi får utdelning för vårt risktagande och från det
            kapital som är bundet där.
          </note>
          <note>
            Du sa att det inte är av ideologiska skäl ni vill sälja. Jag
            hävdar dock fortfarande att det bara är av ideologiska skäl.
          </note>
          <note type="speaker">
            Anf. 23 ARMAN TEIMOURI (L) replik:
          </note>
          <note>
            Herr talman! Tack igen, ledamoten Lahti! Så här är det: Det du
            säger om utdelning stämmer, men det är fortfarande så att pengar
            i dag är bättre än pengar i morgon. Jag anser att den summa som
            försäljningen skulle inbringa till staten är viktigare än eventuella
            avkastningar framöver, för vi vet ju inget om dem.
          </note>
          <note>
            Du frågar om det skulle hämma utvecklingen om vi är ägare i Telia.
            Det kanske det inte gör, men vi är inte heller med och styr den.
            Telia är ett kommersiellt bolag där vi inte har någon styrning.
            Vi är minoritetsägare. Vi vet inte vilken inriktning bolaget kommer
            att ha framöver eller vilken inriktning man har i dag. Vi hade
            inte ens möjlighet att påverka huruvida man skulle köpa Bonnier
            Broadcasting AB eller inte. Vi kommer heller inte att kunna vara
            med i de utvecklingsfrågor som de kommer att driva framöver. Det
            är klart att det inte hämmar utvecklingen, men vi är inte med
            och styr den heller, för den delen.
          </note>
          <note type="speaker">
            Anf. 24 LORENA DELGADO VARAS (V):
          </note>
          <note>
            Herr talman! Jag citerar: ”Försvarsmakten har på uppdrag av regeringen
            redovisat sin bedömning av konsekvenserna av en försäljning av
            den svenska statens ägarandel i Telia Company AB. … Försvarsmakten
            har i en öppen beskrivning av den tidigare redovisningen till
            regeringen i denna fråga framhållit att en avyttring av den svenska
            statens ägarandel, helt eller delvis, kan få allvarliga konsekvenser
            för verksamheter som är betydande för Sveriges säkerhet. Försvarsmakten
            menar att ett sådant beslut därför bör föregås av en djup konsekvensanalys
            av riskerna och konsekvenserna av en försäljning i vilken FRA,
            Säpo, MSB m.fl. myndigheter ges möjlighet att yttra sig i frågan.
            Enligt myndighetens beskrivning visade den analys som gjordes
            2008 att det fanns omfattande risker med en försäljning av statens
            ägarandel. Försvarsmakten framhåller, i det ovan nämn ­ da yttrandet,
            risker när det gäller statens fortsatta tillgång och skydd av
            samhällskritiska tjänster och Telias förmåga att skydda säkerhetsklassad
            information efter en försäljning. Försvarsmaktens bedömning är
            att risk ­ erna inte har minskat och att en förnyad och fördjupad
            analys bör göras.”
          </note>
          <note>
            Detta är en av flera aspekter när det gäller varför vi inte bör
            sälja ut Telia. Det handlar om nationell säkerhet – en fråga som
            har blivit viktigare med åren inom den digitala världen. Vi har
            en pågående digitalisering av samhället där många av våra samhällsfunktioner
            i dag är digitala. Förstår ni makten som finns i det?
          </note>
          <note>
            Vi har fler exempel, väldigt allvarliga sådana. Till exempel
            tog Moderaterna upp några. Det handlar om sådant som skett på
            grund av att man inte har tänkt igenom säkerhetsaspekterna ordentligt,
            och då handlar det enbart om upphandling.
          </note>
          <note>
            Transportstyrelsen upphandlade it-driften, och känsliga uppgifter
            hamnade i servrar över halva Europa. Det är som sagt enbart upphandling.
            Telia är inte bara drift utan också infrastruktur och utveckling.
          </note>
          <note>
            Tyvärr fortsätter högerns ideologiska utförsäljning av allt som
            staten heter. Man missar då att stora förändringar som når alla
            delar av samhället, som digitalisering eller annan kommande teknik,
            inte kommer att bäras av mindre företag. Där behövs en större,
            pålitlig aktör.
          </note>
          <note>
            När vi väl säljer ut Telia kommer det inte tillbaka i statens
            ägo, och precis som vid andra utförsäljningar av statliga bolag
            kommer vi att se att det kommer att ändra fokus. Apoteken började
            sälja kosmetik för att maxa vinsten, och man satsade såklart på
            tätort i stället för på glesbygd, för det finns inget samhällsintresse.
          </note>
          <note>
            Jag håller med när högern säger att Telia är börsnoterat. Om
            vi vill att staten ska ha mer inflytande för att kunna möta säkerhetsuppdragen
            och driva fram digitaliseringsprocessen välkomnar jag det förslaget
            från högern.
          </note>
          <note>
            Genom att sälja ut Telia vet vi inte om det kommer att styckas
            i fler företag eller vilket intresse ägarna har av Sverige. Ingen
            av de utförsäljningar som högern har genomfört har lett till någon
            förbättring av slutprodukten eller sluttjänsten. Det gäller apoteken,
            utförsäljningen av elnätet och konkurrensutsättningen av statens
            järnvägar. Högern vill nu lägga till Telia på den listan.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 9 Processrättsliga frågor
          </note>
          <note>
            Justitieutskottets betänkande 2018/19:JuU12
          </note>
          <note>
            Processrättsliga frågor
          </note>
          <note>
            föredrogs.
          </note>
          <note type="speaker">
            Anf. 25 GUSTAF LANTZ (S):
          </note>
          <note>
            Herr talman! I dag debatterar vi processrättsliga frågor, och
            jag vill inledningsvis yrka bifall till reservationerna 13, 18
            och 19.
          </note>
          <note>
            De motioner som har kommit in till justitieutskottet handlar
            om allt från kameraövervakning till vittnesskydd. Det gläder mig
            att det har skrivits så många motioner i ämnet. Frågan hur vi
            bäst motverkar brottslighet förtjänar engagemang och hårt arbete
            eftersom det är en avgörande framtidsfråga för oss alla. Där våldet
            tillåts triumfera får brottsoffer ärr för livet och familjer slås
            i spillror.
          </note>
          <note>
            Men brottsligheten drabbar så många fler än bara dem som juridiskt
            anses vara brottsoffer. Kanske tvingas närbutiken stänga efter
            rån och utpressning. Kanske går premien för bilförsäkringen upp
            efter upprepade bilbränder i området. Kanske slutar bussar att
            gå efter att de har attackerats med sten.
          </note>
          <note>
            Det är en fruktansvärd orättvisa att de som bor i en viss del
            av en stad ska vara mer utsatta för brott än de som bor i en annan
            del av samma stad. De av oss som bor i särskilt utsatta områden
            förtjänar hela samhällets stöd. Detta om något är en rättvisefråga
            för oss socialdemokrater.
          </note>
          <note>
            Och det går att göra något åt denna orättvisa. Med beslutsamhet
            kan vi pressa tillbaka brottsligheten. Se på Södertälje – en stad
            som för inte så länge sedan präglades av grov organiserad brottslighet.
            Nu vänder skolresultaten uppåt, och polisen har knäckt Södertäljenätverket.
            Nu skakar gängets ledare galler. Nu är Södertälje på väg åt rätt
            håll. Invånarna upplever sig tryggare, och de kriminella påtryckningarna
            är svagare.
          </note>
          <note>
            Södertälje visar att förebyggande insatser i kombination med
            kraftfulla tag från polis och rättsväsen mot de kriminella nätverken
            bär frukt. Vi arbetar hårt i justitieutskottet för att göra vad
            vi kan för att bidra till en positiv utveckling.
          </note>
          <note>
            Regeringen har under denna och förra mandatperioden lagt fram
            långt över 100 propositioner på vårt område. Allt från vapenamnesti
            till skärpta straff för vapenbrott har klubbats igenom i riksdagen.
          </note>
          <note>
            När vi nu satsar stort på polisen är det också viktigt att polisen
            kan arbeta så effektivt som möjligt. Vi bör därför inte försvåra
            för polisen att göra prioriteringar i sitt arbete. Möjligheten
            till förundersökningsbegränsning bör vi behålla, varför vi socialdemokrater
            valt att reservera oss mot förslaget om att se över och begränsa
            polisens möjligheter till nödvändiga prioriteringar.
          </note>
          <note>
            Kameraövervakning är ett viktigt verktyg för att förebygga och
            klara upp brott. Den 1 augusti 2018 trädde den nya kameraövervakningslagen
            i kraft. Avsikten med den nya lagen var bland annat att förbättra
            möjligheten att använda kameraövervakning. Ett viktigt steg för
            oss att vässa verktygen mot brottsligheten tog vi då, men mer
            kan och måste göras. Polisen måste ges bättre, snabbare och enklare
            möjligheter att använda sig av kamera ­ övervakning.
          </note>
          <note>
            Men kameror i all ära, vi måste ha personer som vittnar och berättar
            om vad de har sett för att vi ska kunna ha en fungerande rättvisa.
            Det hand ­ lar om människor av kött och blod som ger sina berättelser,
            som ger domstolarna möjlighet att döma till ansvar. Även här har
            regeringen varit mycket aktiv. Så sent som den 14 mars i år lämnade
            regeringen propositio ­ nen Stärkt ordning och säkerhet i domstol
            till riksdagen. I propositionen finns förslag om större möjlighet
            att avlägga vittnesmål genom video och bättre möjlighet att avvisa
            åhörare till sidosal av ordnings- och säkerhets ­ skäl.
          </note>
          <note>
            De kriminella gängen vill utmana Sverige. De vill skaka oss i
            grunden, men vi får inte frestas att ge efter. Rättssäkerheten
            är en central del i vår demokrati. Det är inte den rätta vägen
            att börja offra delar av rättssäkerheten i kampen mot brottsligheten.
            Motioner som stakar ut den vägen bör vi därför avslå.
          </note>
          <note>
            Anonyma vittnen har förutom att de är en främmande fågel i svensk
            rätt en risk att bli verkningslösa eftersom frågetecken kan resas
            kring vilket värde de ska tillmätas i en rättegång. Efter att
            själv ha processat i domstol vet jag hur våra självständiga domstolar
            ser på vittnesattester, där vittnesmål avges skriftligt. Anonyma
            vittnen är fel fokus i debatten. Det ger falska förhoppningar
            och sker på rättssäkerhetens bekostnad.
          </note>
          <note>
            Inte heller kronvittnen är en väg framåt. Det är alltså brottslingar
            som ges incitament, i form av lägre straff, att komma med uppgifter
            i domstol. Det är en kraftig åtgärd i lagstiftning och ord, men
            i praktiken riskerar den att bli helt tandlös när vittnesmålen
            ska värderas av domstol. Vad vi behöver nu är inte kraftiga uttryck
            och skrivningar utan smarta och verkningsfulla åtgärder som knäcker
            brottsligheten på riktigt. Vi ska ha rättvisa genom ett rättsväsen
            som kan ge brottsoffer upprättelse, vittnen fullgott skydd och
            brottslingar rättmätiga straff genom rättssäkra processer.
          </note>
          <note>
            (Applåder)
          </note>
          <note type="speaker">
            Anf. 26 LOUISE MEIJER (M):
          </note>
          <note>
            Herr talman! Otryggheten ligger på forts att höga nivåer i samhället.
            28 procent uppger att de är mycket eller ganska otrygga vid utevistelse
            sent på kvällen i det egna bostadsområdet. Oron över brottsligheten
            har ökat över tid.
          </note>
          <note>
            Det vi kallar skjutningar, som egentligen borde benämnas avrättningar,
            har ökat. Förra året avrättades 45 personer genom skjutningar.
            Det är fler än något annat år. Totalt skedde det 306 skjutningar
            i hela Sverige förra året. Man kan tillägga att Sverige sticker
            ut när det gäller dödsskjutningar och antalet använda handgranater
            – i ett europeiskt perspektiv.
          </note>
          <note>
            Uppklaringsprocenten för gängmorden och skjutningarna är mycket
            låg. Polisen menar att det är svårt att få människor att prata
            med polisen eftersom de är rädda för repressalier. Att knäcka
            den grova och organiserade gängkriminaliteten är prioriterat för
            Moderaterna. Vi har drivit på för att få till stånd högre straff,
            bland annat för vapenbrott, så att fler personer ska sitta bakom
            lås och bom och hållas borta från våra gator.
          </note>
          <note>
            Det är nu dags att ta nästa steg för att bekämpa den organiserade
            kriminaliteten. Vi vet att polisen har problem med att få människor
            att vittna och att uppklaringsprocenten är låg. Sverige behöver
            därför utreda möjligheten att införa ett kronvittnessystem men
            också möjligheten till anonyma vittnesmål vid organiserad brottslighet.
          </note>
          <note>
            Ett kronvittnessystem innebär en möjlighet till ett lägre straff
            för en person som döms för ett brott, förutsatt att han eller
            hon medverkar vid en utredning av andra personers brottslighet.
            Det skulle kunna skapa incitament för personer som ingår i kriminella
            gäng att vittna mot ledargestalterna. På så sätt får man en möjlighet
            att komma åt personer högre upp i den kriminella hierarkin.
          </note>
          <note>
            Moderaterna och majoriteten i justitieutskottet ser ett behov
            av att förutsättningslöst utreda en möjlighet till anonymitet
            i domstol vid allvarlig brottslighet. Exempel på personer som
            skulle kunna vara föremål för anonyma vittnesmål är polisspanare
            och den som av en tillfällighet blivit vittne till en kriminell
            uppgörelse. Man kan ställa frågan till sig själv: Skulle du vittna
            om du av en händelse skulle bli vittne till en kriminell uppgörelse?
            Det finns möjlighet till anonyma vittnesmål i bland annat Norge.
            Europadomstolen har också godkänt detta, förutsatt att det rör
            sig om speciella omständigheter.
          </note>
          <note>
            Herr talman! Gängens kriminalitet dr abbar dem som bor i Sveriges
            61 utsatta områden extra hårt. Nära 70 procent av de boende i
            utanförskapsområdena uppger att det finns kriminella personer
            eller grupperingar som har en inverkan på området i något avseende.
            Att bekämpa gängen är därför en rättvisefråga. Skulle vi tolerera
            om 70 procent av de boende på Östermalm sa att de upplevde att
            kriminella gäng påverkade deras område?
          </note>
          <note>
            Mot denna bakgrund är det mycket tråkigt att den socialdemokratiskt
            ledda regeringen inte ställer sig bakom kraftfulla åtgärder för
            att knäcka gängkriminaliteten.
          </note>
          <note>
            Herr talman! Moderaterna och justitieutskottet har även ställt
            sig bakom ett stärkt vittnesskydd och att regelverket för förundersökningsbegränsning
            ska ses över. Moderaterna vill nämligen att så många brott som
            möjligt ska utredas och leda till fällande dom – utan utredning,
            ingen fällande dom. Därför är förslaget om att se över reglerna
            för förundersökningsbegränsning viktigt.
          </note>
          <note>
            Att riksdagen tillkännager något för regeringen är dock ingen
            garanti för att regeringen faktiskt genomför det som riksdagen
            vill. Riksdagen har två gånger riktat tillkännagivanden till regeringen
            om detta med att ta bort tillståndsplikten för polisen vid kameraövervakning
            – en gång i december 2017 och en gång i juni 2018. Nu kommer ytterligare
            ett. Det är allvarligt att regeringen ignorerar riksdagens vilja
            på detta sätt. Det är faktiskt dags att avskaffa polisens tillståndsplikt
            vid kameraövervakning.
          </note>
          <note>
            Herr talman! Moderaterna har en del reservationer i ärendet.
            Vi vill till exempel sänka gränsen för obligatorisk häktning från
            minimistraffet två års fängelse till ett års fängelse. Då kommer
            fler grovt kriminella snabbt bort från våra gator.
          </note>
          <note>
            Moderaterna tycker också att Säkerhetspolisen bör få tillgång
            till hemlig dataavläsning och att polisen ska kunna använda hemliga
            tvångsmedel i fler fall än vad som sker i dag.
          </note>
          <note>
            Slutligen har vi en reservation angående svensk anslutning till
            den europeiska åklagarmyndigheten, Eppo. Sverige är ett av få
            länder som inte har anslutit sig till Eppo. Utöver Sverige är
            det bara Polen och Ungern som inte deltar.
          </note>
          <note>
            Vissa typer av gränsöverskridande brottslighet kräver ett djupare
            och mer operativt brottsbekämpande samarbete än vad vi har haft
            tidigare. EU har stora problem med internationell terrorism och
            organiserad gränsöverskridande brottslighet. Det är hög tid att
            Sverige tar en mer aktiv roll för att återupprätta tryggheten
            i Europa.
          </note>
          <note>
            Herr talman! Av motionsbetänkandet framgår att justitieutskottet
            har flera förslag på åtgärder för att knäcka den grova och organiserade
            brottsligheten. Regeringen säger nej till samtliga förslag. Förslag
            som riksdagen redan bett regeringen att genomföra dröjer regeringen
            med att införa.
          </note>
          <note>
            Det är tydligt att regeringen tappat initiativförmågan när det
            gäller att bekämpa brott. Det är givetvis positivt att Moderaterna
            och justitieutskottet driver regeringen framför sig. Men regeringens
            oförmåga att leverera lagförslag för att knäcka grov organiserad
            brottslighet drabbar Sverige.
          </note>
          <note>
            Herr talman! Vi i Moderaterna står självklart bakom alla våra
            reserva ­ tioner, men för tids vinnande yrkar jag bifall endast
            till reservation 23.
          </note>
          <note type="speaker">
            Anf. 27 HENRIK VINGE (SD):
          </note>
          <note>
            Herr talman! Jag skulle vilja börja med att yrka bifall till
            reservation 8.
          </note>
          <note>
            Vi lever i en tid när brottsligheten ökar i vårt land. Det grova
            våldet breder ut sig. Skottlossningar blir allt vanligare, och
            den organiserade brottsligheten har slagit sina klor i hela bostadsområden.
            Det är också en tid när otryggheten ökar hos folk i allmänhet.
            Allt fler uppger att de känner sig otrygga när de vistas i vissa
            delar av staden nattetid och när det är mörkt ute.
          </note>
          <note>
            Utvecklingen på båda dessa områden är väldigt oroväckande och
            någonting som vi måste ta på mycket stort allvar. Flera åtgärder
            måste vidtas för att vända utvecklingen, och en av dem är naturligtvis
            att vi behöver fler poliser på gator och torg, något som de flesta
            här inne numera är överens om.
          </note>
          <note>
            Vi behöver tillskjuta resurser till polisen men inte bara dit
            utan även till andra delar av rättsväsendet: Åklagarmyndigheten,
            domstolar och annat.
          </note>
          <note>
            Vi behöver jobba med strängare straff i vissa fall för att kunna
            låsa in dem som har begått de här brotten och hålla människor
            som på olika sätt skadar andra borta från oskyldiga medborgare.
          </note>
          <note>
            Vi behöver jobba förebyggande betydligt mer än vad vi gör och
            på olika sätt och på ett tidigare stadium försöka förhindra att
            unga människor hamnar i brottslighet.
          </note>
          <note>
            Men vi måste också se över polisens och det övriga rättsväsendets
            befogenheter. Vi måste se till att rättsväsendet har fler effektiva
            verktyg för att på olika sätt beivra brottslighet.
          </note>
          <note>
            I det betänkande vi diskuterar i dag finns ett antal sådana förslag
            som vi kommer att tillkännage för regeringen. Ett av dem är det
            slopade kravet på tillstånd för kameraövervakning. Man vill göra
            det lättare för polisen att använda sig av kameraövervakning.
            Det är någonting väldigt positivt, för det innebär ökad trygghet.
            Det kan vi se i ett antal olika undersökningar, där människor
            uppger att de känner sig tryggare om det finns en kamera på den
            allmänna plats där man ska vistas, framför allt kvälls- och nattetid.
          </note>
          <note>
            Det är också någonting som många gånger underlättar för polisen
            när de ska utreda brott. Om det finns videomaterial som gör att
            man till exempel kan binda en gärningsman till ett brott är det
            någonting som underlättar utredningen och ökar chansen att ett
            straff ska kunna utdömas.
          </note>
          <note>
            Det är också någonting som fungerar förebyggande i bemärkelsen
            att många brott kanske inte begås om gärningsmannen upptäcker
            att det finns en kamera på plats. Man vill helt enkelt inte bli
            filmad när man begår brott.
          </note>
          <note>
            Det finns alltså många fördelar med det här, och vi tycker att
            det är positivt att vi nu tillkännager detta för regeringen.
          </note>
          <note>
            Herr talman! Det tuffare klimatet avspeglar sig också i att det
            blir allt vanligare med hot och våld mot dem som vill vittna i
            domstol. Det här gäller inte minst i kölvattnet av den organiserade
            brottsligheten. Detta har föranlett oss att tro att det är rätt
            att nu gå fram och utreda möjligheten till anonyma vittnesmål.
            Det gäller framför allt i frågor som rör just organiserad brottslighet
            där människor kanske helt enkelt inte vågar berätta om det de
            sett eller hört om de inte kan få göra det anonymt.
          </note>
          <note>
            Det finns naturligtvis en baksida och risker med anonyma vittnesmål,
            och det är någonting som man måste reda ut så att det blir en
            balanserad reglering kring detta och så att man försöker att undvika
            de problem som anonyma vittnesmål kan medföra. Men rätt använt
            är det nog ett verktyg som kan vara effektivt i kampen mot den
            organiserade brottsligheten.
          </note>
          <note>
            Samma sak gäller kronvittnen, herr talman. Det är något som finns
            i många andra länder och som har visat sig effektivt när det gäller
            att på olika sätt komma åt den organiserade brottsligheten. Det
            innebär alltså att en person kan berätta om vad som har hänt och
            till exempel ange forna kumpaner eller andra som man på något
            sätt varit i lag med tidigare inom ramen för organiserad brottslighet.
            Genom att göra detta får man själv någon typ av fördel, som straffrabatt
            eller någonting annat.
          </note>
          <note>
            Det här kan vara ett incitament som gör att man faktiskt kommer
            åt den organiserade brottsligheten. Rätt använt är det också,
            tror vi, herr talman, ett verktyg som rättsväsendet kommer att
            ha nytta av när man försöker vända den utveckling som innebär
            att den organiserade brottsligheten breder ut sig.
          </note>
          <note>
            Herr talman! Det finns alltså ett antal förslag i detta betänkande
            som är positiva steg i rätt riktning. Det är vi nöjda med. Det
            handlar om förslag som Sverigedemokraterna har drivit under längre
            tid och som vi nu får gehör för på ett sätt som vi naturligtvis
            är nöjda med, även om vi hade velat gå ännu längre. Vi hade velat
            se ytterligare förslag och ge rättsväsendet ytterligare verktyg
            och befogenheter, inte minst när det gäller åtgärder mot terrorism
            och terrorbrott.
          </note>
          <note>
            Detta är sådant som vi kommer att fortsätta att driva framöver.
            Vi kommer att fortsätta att verka för att på olika sätt stävja
            den organiserade brottsligheten och ökningen av brott överlag
            i Sverige. Vi kommer att vara det parti som ser till att ligga
            i framkant när det kommer till att ge rättsväsendet de verktyg
            som behövs för att beivra brottsligheten och för att öka tryggheten
            i Sverige.
          </note>
          <note type="speaker">
            Anf. 28 JONNY CATO HANSSON (C):
          </note>
          <note>
            Herr talman! Tryggheten i vårt land är en ytterst aktuell fråga
            och utgör på många sätt och på många håll i landet en stor samhällsutmaning.
            I denna debatt handlar det om att kombinera nya kraftfulla åtgärder
            med en stor rättssäkerhet.
          </note>
          <note>
            I förra veckan hade vi en diskussion om rättshjälpsdirektivet
            och vikten av att försvara kraftfulla åtgärder mot kriminalitet
            samtidigt som vi värnar rättssäkerheten och därmed förtroendet
            för rättsväsendet, som är avgöran ­ de i denna viktiga och svåra
            samhällsutmaning. För att den upplevda och faktiska tryggheten
            ska öka samtidigt som förtroendet för rättsväsendet stärks är
            det viktigt att samhället på ett bra sätt kan bemöta såväl den
            grova kriminaliteten som vardagsbrottsligheten.
          </note>
          <note>
            Centerpartiet anser att det är viktigt att öka polisens förmåga
            och vilja att utreda och klara upp såväl mängdbrottslighet som
            vardagskriminalitet. Det finns tydliga indikationer på att åklagare
            i dag använder sig av förundersökningsbegränsning i en alltför
            stor omfattning. Man kan få intrycket att det på flera håll uppfattats
            som en skyldighet snarare än en möjlighet att begränsa förundersökningarna.
          </note>
          <note>
            Därför är det viktigt att följa upp regelverket om förundersökningsbegränsning
            och dess tillämpning, som i dag leder till att brottsutredningar
            läggs ned i onödan. Centerpartiet vill därför att regelverket
            om förundersökningsbegränsning ska ses över för att fler brott
            ska utredas. Detta vore bra för att minska såväl mängdbrottsligheten
            som vardagskriminaliteten.
          </note>
          <note>
            Att bekämpa den grova organiserade brottsligheten, som tyvärr
            finns runt om i hela vårt land, är en oerhört angelägen fråga.
            En avgörande del av detta är att kunna genomföra rättsprocesser
            på ett effektivt och rättssäkert sätt. Därför är satsningar på
            hela rättsväsendet helt avgörande för att vi ska kunna bemöta
            dagens brottslighet på ett bra och effektivt sätt.
          </note>
          <note>
            En oerhört viktig del i bekämpningen av den grova organiserade
            brottsligheten är att vittnen vill och framför allt vågar medverka
            i rättsprocesserna. Därför är det väldigt bra att det finns en
            bred majoritet i utskottet för att titta vidare på ytterligare
            åtgärder för att stärka skyddet av vittnen. Det kommer förhoppningsvis
            att leda till fler uppklarade brott inom den grova organiserade
            brottsligheten.
          </note>
          <note>
            Vi kan konstatera att det på flera håll alltjämt pågår arbete
            i syfte att förbättra säkerheten och tryggheten för vittnen och
            andra som framträder inför domstol för att fler ska vilja och
            våga vittna. Ur ett rättssäkerhetsperspektiv tycker Centerpartiet
            däremot att anonyma vittnen är fel väg att gå.
          </note>
          <note>
            Herr talman! Vi i Centerpartiet står givetvis bakom samtliga
            av våra reservationer. Jag yrkar bifall till reservationerna 18
            och 19.
          </note>
          <note type="speaker">
            Anf. 29 LINDA WESTERLUND SNECKER (V):
          </note>
          <note>
            Herr talman! Det är ett stort problem att fler och fler vittnen
            inte vågar vittna i domstol. Från att i polisförhör ha vågat säga
            vad som har skett kan steget till att vittna framför en domstol,
            inför personer som har begått fruktansvärda brott, vara stort
            och skrämmande. Då är det förståeligt att inte alla vågar vittna.
            Det är förståeligt, men det är inte bra. Och det är ett problem
            som måste lösas.
          </note>
          <note>
            Därför föreslår Vänsterpartiet att ett nytt och moderniserat
            vittnesskyddsprogram ska tas fram. Programmet ska omhänderta rädda
            vittnen, och även tidigare kriminella, som genom att berätta avgörande
            uppgifter för polisen kan utsättas för hot. Även personer som
            arbetar inom exempelvis domstolsväsendet eller inom polisen kan
            ingå i programmet. Med hjälp av ett personsäkerhetsprogram kan
            så kallade bevispersoner få hjälp med bland annat sekretesskyddade
            fingerade personuppgifter och personskydd.
          </note>
          <note>
            Vad som bekymrar mig är att borgerliga och konservativa partier
            vill utreda användandet av anonyma vittnen och kronvittnen. Jag
            är tveksam till utredningarna. Det är dels för att anonyma vittnen
            enligt Europakonventionen aldrig tillåts som huvudsaklig bevisning,
            dels ur ett rättssäkerhetsperspektiv.
          </note>
          <note>
            Om ett vittne inte kan utfrågas av försvararen, och försvaret
            inte ens kan veta vem det är som vittnar, urholkas hela det svenska
            rättssystemet. Jag kan utifrån perspektivet den rädsla som ett
            vittne kan ge uttryck för mot att vittna, och även åklagarens
            perspektiv om att vilja åtala och fälla en person för brott, förstå
            viljan att införa anonyma vittnen. Men det är inte lösningen.
            Det finns problem som måste lösas för dessa vittnen, men jag tror
            inte på den här lösningen.
          </note>
          <note>
            Det är just därför som Vänsterpartiet i stället föreslår att
            vi ska modernisera och utöka vittnesskyddet med hjälp av ett nytt
            vittnesskyddsprogram. Det finns oerhört många åtgärder som kan
            vidtas innan man tar till greppet med anonyma vittnen. Jag tycker
            att vi prövar de åtgärderna först.
          </note>
          <note>
            Herr talman! Vad jag inte heller kan förstå är Moderaternas höga
            tonläge i den debatt om rättshjälpsdirektivet som vi hade i förra
            veckan. Enligt Moderaterna var det helt otänkbart att en åklagare
            skulle kunna förordna en offentlig försvarare, trots att det handlade
            om en häktad person som har rätt till en offentlig försvarare,
            och att om åklagaren inte kunde förordna en försvarare skulle
            den häktade över huvud taget inte få en offentlig försvarare på
            flera timmar. Där är å ena sidan rättssäkerheten mycket viktig
            för Moderaterna, men å andra sidan är rättssäkerheten angående
            anonyma vittnen och kronvittnen något som Moderaterna lätt viftar
            bort.
          </note>
          <note>
            Hur ska ni ha det? Är rättssäkerheten viktig för Moderaterna,
            eller är det ännu viktigare att vara opposition gentemot regeringen
            och piska på regeringen? Tro mig! Jag piskar också på regeringen,
            men i mitt partis politik finns även en integritet och en prioritering
            av vad som är viktigt. Där kommer rättssäkerheten alltid först
            – och att en person som är misstänkt för ett brott ska få en offentlig
            försvarare oavsett tidpunkt på dygnet.
          </note>
          <note>
            Herr talman! Personer som har sett brott vågar inte vittna. Det
            är ett stort problem som måste lösas. Det sker inte med hjälp
            av ogenomtänkta förslag om anonyma vittnen eller kronvittnen.
            Jag är rädd att detta inte kommer att lösa någonting över huvud
            taget eftersom den tänkta bevisbördan för dessa vittnen inte kommer
            att tas i lika stort beaktande i rättsprocessen och vid en eventuell
            fällande dom.
          </note>
          <note>
            Detta är ett typiskt dåligt sätt att lagstifta på. Låt oss inte
            göra det.
          </note>
          <note>
            Jag yrkar bifall till reservation 20.
          </note>
          <note type="speaker">
            Anf. 30 LOUISE MEIJER (M) replik:
          </note>
          <note>
            Herr talman! Jag är lite trött på angrepp från vänsterpartiernas
            håll på moderat politik som står upp för att vi ska sätta kriminella
            bakom lås och bom. Då säger vänsterpartierna att Moderaterna inte
            står upp för rättssäkerheten. Det är anmärkningsvärt att debattera
            på en nivå där man påstår att Sveriges andra största parti inte
            står upp för rättssäkerheten.
          </note>
          <note>
            Linda Westerlund Snecker menar att förslaget om att utreda anonyma
            vittnen och kronvittnessystem är ett ogenomtänkt lagstiftningsförslag.
            Hela poängen med förslaget är att det inte är ett lagstiftningsförslag,
            utan det är ett förslag om att utreda möjligheten att införa anonyma
            vittnen och kronvittnessystem.
          </note>
          <note>
            När man slänger sig med att rättssäkerheten är hotad, måste man
            som ett seriöst parti fråga sig om Norge inte är ett rättssäkert
            land. Vårt närliggande grannland Norge har alltså ingen rättssäkerhet
            eftersom de har systemet på plats. Då får man vara ärlig och säga
            att Norge inte är att land som upprätthåller rättssäkerheten.
            Om man blir anklagad för brott i Norge kan man inte förvänta sig
            en rättvis rättegång på grund av reglerna som finns där. Det är
            ett ohederligt sätt att argumentera på.
          </note>
          <note>
            Vad gäller att vi värnade rättssäkerheten i frågan om rättshjälpsdirektivet
            i det föregående betänkandet, det vill säga att åklagare inte
            ska få utse offentlig försvarare, blir frågan den omvända. Varför
            värnar ni inte rättssäkerheten där?
          </note>
          <note type="speaker">
            Anf. 31 LINDA WESTERLUND SNECKER (V) replik:
          </note>
          <note>
            Herr talman! Tack, Louise Meijer, för din fråga!
          </note>
          <note>
            Vad som bekymrar mig är att rättssäkerhet för Moderaterna de
            facto alltid är detsamma som att låsa in människor – punkt. Det
            är den defini ­ tionen av rättssäkerhet som Moderaterna mer och
            mer har lutat sig mot. Det bekymrar mig.
          </note>
          <note>
            Rättssäkerhet är jätteviktigt, och jag påstår inte på något sätt
            att Norge inte är ett rättssäkert land. Men här finns många saker
            i Norge, och här vill jag verkligen lyfta ett varningens finger
            till Louise Meijer : V i ska inte följa efter . Det gäller anonyma
            vittnen, kronvittnen, vilka högerpartier som släpps in i regeringen,
            att det är dumt att samarbeta med främlingsfientliga och rasistiska
            partier, så som Moderaterna om och om igen gör i tillkännagivanden
            i justitieutskottet. Det är ett dåligt sätt att arbeta på om man
            tror på rättssäkerhet.
          </note>
          <note>
            Jag tänker att Moderaterna är inne i en förvirrad period just
            nu. Ni vet inte åt vilket håll ni ska luta er. Det är kanske därför
            som Louise Meijer, när hon pratar om utsatta områden och organiserad
            brottslighet, nämner Östermalm. Jag skulle vilja att ni pratade
            mer om Östermalm. Jag skulle vilja att ni pratade om den stora
            ekonomiska brottsligheten i områden där ekonomin går riktigt bra
            och befolkningen har en hög levnadsnivå. Jag skulle vilja att
            Moderaterna pratar mer om den utbredda narkotikaanvändningen i
            andra områden som jag tror Louise Meijer känner till, nämligen
            Lidingö och Danderyd. De områdena borde vi prata mer om eftersom
            det även där finns en stor utmaning att knäcka, nämligen den organiserade
            ekonomiska brottsligheten. Men där är Moderaterna ofta tysta.
            Jag skulle vilja höra hur man knäcker den organiserade brottsligheten
            på Östermalm.
          </note>
          <note type="speaker">
            Anf. 32 LOUISE MEIJER (M) replik:
          </note>
          <note>
            Herr talman! Jag tror att Linda Snecker gör rätt i att bekymra
            sig mindre om Moderaterna och mer om att hennes egen regering
            nu ska ta bort värnskatten.
          </note>
          <note>
            Jag känner absolut till Lidingö och Östermalm, men jag känner
            också till Hermodsdal och Rosengård utanför Malmö.
          </note>
          <note>
            Statistiken visar att där är 70 procent av invånarna bekymrade
            över kriminella personer eller kriminella grupperingar.
          </note>
          <note>
            Varför vill vänsterpartierna då inte utreda frågan om anonyma
            vittnesmål och kronvittnessystem? Det är förslag som skulle kunna
            leda till att vi knäcker den organiserade brottsligheten och får
            ned de oerhört allvarliga siffrorna som visar på att människor
            i särskilt utsatta områden inte känner sig trygga. Det är en oacceptabel
            politik.
          </note>
          <note>
            Vad gäller Norge kan man givetvis plocka russinen ur kakan och
            säga att det finns exempel på politik i Norge som man inte vill
            ha här. Samtidigt kan man konstatera att Norge till viss del står
            utanför EU, och att göra det är ju ett förslag som Vänsterpartiet
            i allra högsta grad delar. Från politiskt håll kan man alltså
            ta fram de exempel man vill. Men faktum kvarstår att Norge är
            ett rättssäkert land och har dessa system på plats.
          </note>
          <note>
            Vi har också en Europadomstol som menar att detta är okej att
            införa. Varför säger då vänsterpartierna nej till att förutsättningslöst
            utreda anonyma vittnesmål och kronvittnessystem som kan bidra
            till att knäcka den organiserade brottsligheten?
          </note>
          <note type="speaker">
            Anf. 33 LINDA WESTERLUND SNECKER (V) replik:
          </note>
          <note>
            Herr talman! Jag ska svara på frågan. Vi är ju jättedåliga på
            att göra det i riksdagen.
          </note>
          <note>
            Vänsterpartiet anser inte att vi behöver utreda detta eftersom
            utredning ­ ar ofta leder till lagförslag. En utredning är första
            steget mot att faktiskt införa något. Vi anser att anonyma vittnen
            och kronvittnen inte har den legala status i en rättsprocess som
            vi anser att de ska ha.
          </note>
          <note>
            Jag tror inte heller att vi ska tro att bara för att vittnen
            får vara anonyma kommer vi att sätta dit huvudpersonen i gänget
            så som du beskrev i ditt anförande, Louise Meijer. Vi vet att
            den organiserade brottsligheten inte längre ser ut så . Det är
            inte mc-gäng med en ledare och några underhuggare. Just nu har
            vi en organiserad brottslighet som består av väldigt lösa nätverk.
            Lojaliteter byts från dag till dag, och det är svårt att ens se
            vem som är ledare och inte. Därför ska vi inte komma med utredningsförslag
            som inte kommer att hjälpa i rättsprocessen.
          </note>
          <note>
            Det var en kort sammanfattning av allt jag sa under fem minuter
            i talarstolen.
          </note>
          <note>
            Låt oss nu räcka ut handen till varandra, Louise Meijer! Låt
            oss få bort värnskatten! Våra partiledare fick inte till det när
            de hade sådana replikskiften som vi har nu om att regeringen ska
            ta bort värnskatten och håller på med en massa dumheter. Men det
            är ju varken din eller min regering. Vi har faktiskt möjlighet
            att avsätta regeringen, så låt oss i så fall göra det! Låt oss
            helt enkelt ta bort dumma borgerliga idéer om värnskatten genom
            att avsätta Löfven! Det vore väl en bra lösning på den här problematiken,
            som både du och jag ser?
          </note>
          <note type="speaker">
            Anf. 34 INGEMAR KIHLSTRÖM (KD):
          </note>
          <note>
            Herr talman! Den kristdemokratiska rättspolitiken bygger på insikten
            om människans ofullkomlighet. Brottslighet har alltid förekommit
            och kommer alltid att förekomma.
          </note>
          <note>
            Ett fungerande rättssamhälle förutsätter att de som bryter mot
            lagen lagförs och straffas. Det är viktigt för att skydda laglydiga,
            ge brottsoffer upprättelse och upprätthålla ett signalsystem om
            vad som är rätt och fel men också för att ge förbrytaren möjlighet
            att sona sitt brott.
          </note>
          <note>
            Människan är en moralisk varelse som hela tiden har ansvar att
            förhålla sig till vad som är rätt och fel. Rättvisa handlar om
            hur man handlar i relation till sina medmänniskor. Rättvisa är
            ett grundvärde, som i en samhällsgemenskap förutsätter en balans
            mellan alla människors intressen, rättigheter och skyldigheter.
          </note>
          <note>
            Denna rättvisebalans rubbas när någon begår ett brott och handlar
            orätt. Det är då det offentligas uppgift att skipa rättvisa och
            återställa balansen så långt det är möjligt.
          </note>
          <note>
            Herr talman! Inom området vi nu debatterar, processrättsliga
            frågor, har en majoritet i justitieutskottet ställt sig bakom
            fem tillkännagivanden om åtgärder för att ytterligare förstärka
            arbetet mot brottsligheten i Sverige.
          </note>
          <note>
            Utskottet tillstyrker
          </note>
          <note>
             att tillståndsplikten för Polismyndighetens kamerabevakning
            ska tas bort
          </note>
          <note>
             att regelverket för förundersökningsbegränsning ska ses över
          </note>
          <note>
             att ett system med kronvittnen ska utredas
          </note>
          <note>
             att ett system där vittnen kan vara anonyma ska utredas
          </note>
          <note>
             att ytterligare åtgärder ska vidtas för att stärka skyddet
            av vittnen.
          </note>
          <note>
            Dessa åtgärder och utredningar är i mina ögon förslag som understöder
            polisens och rättsväsendets arbete mot brottslighet och gängkriminalitet
            i Sverige.
          </note>
          <note>
            Vi kristdemokrater ger vårt stöd till alla dessa föreslagna åtgärder,
            men jag vill i detta inlägg särskilt belysa förslagen gällande
            anonyma vittnen och kronvittnen.
          </note>
          <note>
            Herr talman! I dag kan riksdagen följa utskottets majoritetsbeslut
            och besluta om att tillåta anonyma vittnen och kronvittnen. Det
            ser jag som ett viktigt steg för att intensifiera kampen mot den
            organiserade brottsligheten. Utöver de stora satsningar vi gör
            på polisen, där vi har politisk enighet om att det behövs fler
            poliser, behövs det fler verktyg för att bekämpa brott.
          </note>
          <note>
            Att vittna är en samhällsplikt i Sverige, men allt fler väljer
            att aldrig ge sig till känna. När rädslan för att vittna sprider
            sig kan vi som politiker och vi som samhälle inte bara se på.
            Vi måste agera för att möjliggöra att fler brottslingar sätts
            dit. Vi måste återskapa tilltron till rättsväsendets förmåga att
            knäcka gängen.
          </note>
          <note>
            En majoritet i justitieutskottet föreslår att ett system med
            anonyma vittnen och kronvittnen ska utredas. Kristdemokraterna,
            Moderaterna, Liberalerna och Sverigedemokraterna har gemensamt
            ställt sig bakom detta förslag. Mot förslaget står tyvärr Socialdemokraterna,
            Vänsterpartiet, Miljöpartiet och Centerpartiet. På förhand ser
            det ut som att förslaget kommer att falla med någon enstaka röst
            i dagens omröstning, men om ytterligare en eller ett par ledamöter
            ställer sig på brottsoffrens sida kommer det att innebära att
            förslaget vinner majoritet också här i riksdagen.
          </note>
          <note>
            Redan år 2000 skrev den dåvarande Rikspolisstyrelsen att ett
            system med anonyma vittnen bör komma i fråga med tanke på hur
            utvecklingen av den grova organiserade brottsligheten såg ut då.
            Efter nästan 20 år är det nog få som hävdar att utvecklingen gått
            åt rätt håll. Tvärtom har tiden sedan dess präglats av ökad otrygghet
            och allt grövre våld.
          </note>
          <note>
            Enligt polisens rapport från 2017 om särskilt utsatta områden
            präglas dessa områden av systematiska hot och våldshandlingar
            mot vittnen. Detta gör det svårt eller näst intill omöjligt för
            polisen att genomföra sitt jobb.
          </note>
          <note>
            Hot mot vittnen är ingen abstrakt företeelse utan en verklighet
            i dagens Sverige. Det finns tyvärr en lång rad exempel.
          </note>
          <note>
            I februari 2018 detonerade en bomb utanför ett hus i Staffanstorp.
            Huset tillhörde en familj som vittnat mot en gängkriminell.
          </note>
          <note>
            I januari 2017 mördades en man och hans hustru i sitt hem i Hallonbergen.
            Mannen hade vittnat i en rättegång där en man dömts för mord.
            Sex veckor efter domen skedde dubbelmordet. Två minderåriga barn
            blev föräldralösa för att deras pappa gjort sin samhälleliga plikt.
          </note>
          <note>
            Vittnesplikten är en viktig grundbult i vårt rättssystem, men
            den utmanas av brottsliga element i samhället som vill etablera
            parallella rättsstrukturer och stoppa enskilda rättegångar.
          </note>
          <note>
            Även Brottsförebyggande rådet har uppmärksammat fenomenet och
            att det är ett problem.
          </note>
          <note>
            Det finns exempel på system med anonyma vittnen i länder i vår
            närhet. I Danmark, i Norge och i Nederländerna är det möjligt
            att i vissa exceptionella situationer ha anonyma vittnesmål. Möjligheten
            är också godkänd av Europadomstolen, givet att det rör sig om
            särskilda omständigheter. Hotet mot rättssäkerheten är därför
            inte av den vikt som tidigare anförts i debatten.
          </note>
          <note>
            Möjligheten att vittna anonymt i vissa specifika typer av brottmål
            bör prövas i Sverige. Det kan exempelvis vara när det finns allvarliga
            hot från gäng – och hot från gäng är en verklighet i Sverige i
            dag.
          </note>
          <note>
            Vi kristdemokrater har sedan lång tid tillbaka argumenterat för
            att utreda ett system med anonyma vittnen. Därför är det positivt
            att en majoritet i utskottet funnit enighet i förslagen att utreda
            system med anonyma vittnen och kronvittnen.
          </note>
          <note>
            Herr talman! Jag är glad över beslutet i justitieutskottet. Därför
            hoppas jag att riksdagen senare i dag fastställer dessa viktiga
            steg för att utöka möjligheterna till att lagföra personer som
            utfört grova brott genom att personer kan våga vittna utan att
            uppleva hot eller utsättas för otillbörliga påtryckningar.
          </note>
          <note>
            I omröstningen i riksdagen har alla partier möjlighet att visa
            sitt stöd för detta förslag. Jag hoppas att vi får riksdagsmajoritet
            om en utredning – inte ett genomförande – för att se hur system
            med anonyma vittnen och kronvittnen kan genomföras. Det ser jag
            som ett viktigt steg för att på ett bättre sätt möta dagens ökande
            grova och gängrelaterade brottslighet.
          </note>
          <note type="speaker">
            Anf. 35 JOHAN PEHRSON (L):
          </note>
          <note>
            Herr talman! Frågan om kampen mot brottsligheten är viktig, för
            brottslighet förstör människors liv. Människors liv inskränks,
            och drömmar om frihet krossas. Det drabbar inte bara slumpmässigt,
            utan vi vet att de mest utsatta människorna drabbas allra hårdast.
            Därför brukar vi från Liberalernas sida framhålla att åtgärder
            för att minska och pressa tillbaka brottsligheten tillhör de viktigaste
            socialpolitiska reformer man kan göra, med en enormt stark träffsäkerhet.
          </note>
          <note>
            Fru talman! Vi ska nu tala om processrätten – det regelverk och
            de spelregler som gäller för de rättsvårdande myndigheterna, inte
            minst polisen. Det handlar om vilka verktyg man får använda när
            man spanar och när man har misstänkta och vilka regler som gäller
            när människor ska gripas, anhållas och kanske senare häktas om
            det har kommit fram tillräckliga bevis för att en person är starkt
            misstänkt.
          </note>
          <note>
            Men det handlar också om hur man går vidare med utredningen,
            vilka villkor som ska gälla för att man ska få storma in i någons
            hem och göra en husrannsakan, till exempel, om hur vi ska tillåta
            åtal och vad som ska få användas i domstolens process. Vilka vittnen
            ska få uppträda, och hur ska vi ta hand om vittnen?
          </note>
          <note>
            Det är en kedja, kan man säga, av överväganden som vi gör. Det
            handlar om vilka verktyg vi har. Det hjälper inte att vi, vilket
            vi liberaler är väldigt glada över, nu har en väg framåt mot 10
            000 nya polisanställda för att minska brottsligheten och öka tryggheten
            om de inte har några verksamma verktyg. De måste kunna komma åt
            verktygen, och det måste vara effektivt.
          </note>
          <note>
            De överväganden som görs i justitieutskottet och i vår grundlag
            handlar om de verktyg som får användas och som kan inskränka vår
            frihet. Vem som helst här, eller uppe på läktaren, kan hämtas
            av polis om det finns misstanke. När det gäller sådana åtgärder
            måste det finnas ett behov och ett ändamål, och åtgärderna måste
            vara proportionella mot gärningens allvar. Är man misstänkt för
            att ägna sig åt massmord kan hårdare verktyg tas till än om man
            är misstänkt för ringa stöld.
          </note>
          <note>
            Det finns, fru talman, ett antal saker som jag tycker är värda
            att nämna och som är viktiga för Liberalerna. Jag vill tillfoga
            något till bilden av att vi har ett tufft läge. Det finns människor
            som ägnar sig åt brottslighet av rent sociala skäl. Man kan ha
            hamnat i missbruk, eller man är ung, har hamnat på glid, ägnar
            sig åt en massa elände och skadar livet för sig själv och andra
            i rasande fart. Detta ska vi åtgärda.
          </note>
          <note>
            Men den stora bilden handlar ändå om alla dessa grova brott som
            begås och om gäng som totalt vänder respekten för andra människor
            ryggen och av rent ekonomiska skäl ägnar sig åt att rätt cyniskt
            begå mycket grova brott, inte sällan mord.
          </note>
          <note>
            Därför är det viktigt att vi kommer vidare med kameraövervakning.
            Det är en spaningsmetod, och kameror kan aldrig ersätta polis.
            Men det kan vara ett bra verktyg, och därför välkomnar vi liberaler
            att vi nu snart får fram ett regelverk som gör att polisen utan
            tillstånd får använda kameror för att bekämpa brott. Här har vi
            de senaste 20 åren gjort en resa i denna kammare, och i dag inser
            vi kamerornas betydelse. Men det är inte okomplicerat. Det måste
            vägas mot integritet, och så här långt tycker vi liberaler att
            det har skett. Vi välkomnar detta.
          </note>
          <note>
            När det gäller tvångsmedel är det de riktigt vassa och tuffa
            verktyg som används vid mycket grova brott. Vi ser fram emot att
            det snart på förslag från regeringen kommer lagstiftning som handlar
            om hemlig dataavläsning för att än mer effektivt kunna störa,
            spana på och slå ut de grova, inte sällan gränsöverskridande,
            nätverk i Europa som ägnar sig åt grov brottslighet.
          </note>
          <note>
            Detsamma gäller regelverket om datalagring för att kunna ta fram
            de bevis som är nödvändiga för att fälla människor som begår brott.
            Vi har ett digitaliserat samhälle, som bekant, och en hel del
            av digitaliseringen har koppling till ganska obehaglig brottslighet
            som sker digitalt.
          </note>
          <note>
            Vi vill från Liberalernas sida lyfta fram reservation nr 17,
            som jag för övrigt, fru talman, yrkar bifall till. Det handlar
            om våra nämndemän. När en människa åtalas och kommer till domstolen
            ska det sitta domare där. Det är extremt tveksamt att ha människor
            där – politiskt utsedda nämndemän som kanske har politiska uppdrag,
            det vill säga kompisar till oss här inne – som man till och från
            kommer på med att sitta och sova och som till och från pratar
            i nattmössan före rättegång så att rättegångar måste tas om.
          </note>
          <note>
            Deras bidrag vad gäller juridiken är ytterst tveksamt. Vi har
            ju väldigt sällan lekmän i annan professionell verksamhet. Om
            jag till exempel ska operera foten hos en ortoped vill jag inte
            gärna att det är Johan Forssell från Moderaterna som står där
            med kniven, utan jag vill helst att det ska vara en läkare med
            utbildning. Där yrkar vi alltså bifall till reservation 17.
          </note>
          <note>
            Vi välkomnar att vi har en majoritet när det gäller förundersökningsbegränsningar.
            Människor som drabbas av brott har svårt att förstå att brottet
            inte utreds och klarläggs. När någon har stulit min bil eller
            gjort inbrott i mitt hus eller min sommarstuga leder det inte
            till utredning och klarläggande. Jag går miste om min upprättelse,
            skulle man kunna säga.
          </note>
          <note>
            Detta hänger ihop med straffrätten, som vi får diskutera i ett
            annat sammanhang. Det leder inte till några rimliga straff. Detta
            får vi återkomma till. För Liberalerna är det givet att man ska
            ha rabatt om man har skött sig, inte om man har begått många brott.
            Det är ett väldigt konstigt system.
          </note>
          <note>
            Vi tycker att detta med kronvittnen och anonyma vittnen är rimligt
            att utreda. Vi har hört argument om att detta skulle vara rättsosäkert.
            Enligt Europarådets konvention om de mänskliga rättigheterna är
            detta tillåtet, och det finns en praxis som utarbetats av Europarådet
            för när det får användas som förstärkt och kompletterande bevisning
            vid grova brott.
          </note>
          <note>
            Detta är inte lösningen på all brottslighet, men det är ett litet
            tillägg i verktygslådan som är nödvändigt och inte står i motsats
            till det som vi från utskottets och Liberalernas sida också välkomnar:
            ett stärkt skydd för vittnen. Som Ingemar Kihlström före mig redogjorde
            för utgör det i dag en dödlig risk att vittna. När människor ser
            detta är det klart att de inte blir särskilt sugna på att vittna
            om en skjutning de har sett, med risk att bli dödad. Då är det
            bättre om man kan använda anonyma vittnen, för alternativet är
            ofta tysta vittnen eller inga vittnen alls.
          </note>
          <note>
            Slutligen, fru talman, vill vi liberaler gärna understryka frågan
            om det europeiska samarbetet. Vi står inför ett val till Europaparlamentet.
            Brottsligheten är gränslös. Vi måste se till att vi på europeisk
            nivå, inom Europeiska unionen, samarbetar mer effektivt mellan
            åklagare. Vi har ett samarbete på polisområdet genom Europol,
            där Sverige deltar med full kraft. Samma sak måste ske på åklagarsidan
            för att vi ska kunna slå ut de grova internationella brottsnätverk
            som också härjar i Sverige.
          </note>
          <note>
            Fru talman! Vi från Liberalerna står bakom alla våra reservationer,
            men för tids vinn ande yrkar jag bifall bara till reservation
            nr 17.
          </note>
          <note type="speaker">
            Anf. 36 RASMUS LING (MP):
          </note>
          <note>
            Fru talman! Vi har här under debatten hört lite olika ingångar
            i betänkandet om processrättsliga frågor. Det finns några intressanta
            spår. Jag tänker, i likhet med flera av de tidigare debattörerna,
            främst uppehålla mig vid de delar som rör kronvittnen och anonyma
            vittnen.
          </note>
          <note>
            Den grova brottsligheten är ett utbrett samhällsproblem. Den
            förstör dels för unga pojkar som sugs in i kriminella gäng i stället
            för att gå i skolan, dels för människor som bara vill leva sina
            liv i fred med jobb, familj och vänner. Den förstör också för
            näringsidkare och i alltför stor utsträckning framtidstron. Den
            måste därför motarbetas på alla plan med förebyggande och sociala
            insatser men också med större kapacitet för polis och rättsväsendet.
            Att folk ska våga och vilja vittna är avgörande för att brottslingar
            ska kunna bli fällda.
          </note>
          <note>
            Anonyma vittnen och kronvittnen är något som kan framstå som
            angeläget, som flera har lyft fram, för tanken är ju att fler
            ska våga vittna. Men, fru talman, det är ett förslag som det finns
            väldigt stora risker med. Det är i det här sammanhanget angeläget
            att också lyfta fram möjliga negativa konsekvenser.
          </note>
          <note>
            Kronvittne innebär att någon som också är brottsling kan få straffrabatt
            om man samarbetar med polisen och får andra fällda. Det kan från
            rättsväsendets sida kännas att det tar emot att på det här sättet
            inleda förhandlingar med brottslingar, och det finns stora risker
            med det. Hur tillförlitliga blir egentligen vittnesmålen? Kommer
            brottslingens förhandlingsförmåga att få betydelse för vilket
            straff man sedan får, och vad innebär det i förlängningen för
            förtroendet för rättsväsendet?
          </note>
          <note>
            I regeringsförklaringen ingick att ett system med kronvittnen
            ska utredas i en förutsättningslös utredning. Lika väl som möjliga
            fördelar ska ses över måste man tydligt se över vilka risker detta
            kan medföra.
          </note>
          <note>
            Fru talman! Av tidigare debattörer framstår det som att de som
            står bakom tillkännagivandena ändå menar lite olika saker. Förvisso
            betonade Kristdemokraternas representant i slutet av anförandet
            att det var fråga om en utredning, men i början av anförandet
            menade han att vi i dag har chansen att genomföra detta. Moderaterna
            var också inne på att det här är något som ska genomföras.
          </note>
          <note>
            Snarlik fråga som den om kronvittnena är frågan om anonyma vittnesmål.
            Det är fullt naturligt att människor som blir vittne till något
            kan känna stor olust inför att vittna; det är väldigt lätt att
            förstå det. Men rättssäkerheten kräver att om någon blir vittne
            till någonting ska man ha möjlighet att fråga ut den för att få
            fram vilka omständigheter som ligger bakom och om det finns incitament
            för den som vittnar som man inte vet.
          </note>
          <note>
            Fru talman! Det har vidtagits åtgärder för att stärka bland annat
            vittnenas utsatta position, och fler åtgärder behöver vidtas.
            Man kan fundera över straffen för övergrepp i rättssak men också
            möjligheten att vittna via videolänk och annat.
          </note>
          <note>
            Slutligen, fru talman, måste vi ha till protokollet att Hermodsdal
            och Rosengård inte ligger utanför Malmö. Det är områden som ligger
            i Malmö.
          </note>
          <note type="speaker">
            Anf. 37 ADAM MARTTINEN (SD):
          </note>
          <note>
            Fru talman! Jag känner mig något nödgad att förlänga debatten
            lite ytterligare, även om jag inte var uppsatt på talarlistan
            initialt.
          </note>
          <note>
            I den här debatten, som jag tycker har varit väldigt bra, har
            det fram ­ kommit att Sverigedemokraterna har medverkat till tillkännagivanden
            när det gäller utredning av anonyma vittnen och utredning av kronvittnes
            ­ systemet, bland annat. Det är frågor som Sverigedemokraterna
            ensamma har debatterat, motionerat och bildat opinion kring under
            den förra man ­ datperioden och som vi har fått flera partier
            med oss på under årens gång.
          </note>
          <note>
            Det som förvånar mig något i den här debatten är att vår justitieminister
            Morgan Johansson i valrörelsen gick ut och talade om kronvittnen
            som en av de viktiga delarna i den brottsbekämpande verksamheten.
            Kronvittnen skulle utgöra en ny handlingskraft från regeringens
            sida för att bekämpa den grova organiserade brottsligheten. Det
            var dessutom en valfråga för Socialdemokraterna inför 2014 års
            val. Nu gjorde man ju ingenting från regeringens sida under hela
            den föregående mandatperioden när det gäller kronvittnen, trots
            att man gick till val på det 2014.
          </note>
          <note>
            Nu frågar man sig varför vi skapar tillkännagivanden om sådant
            som finns med i regeringsförklaringen. Det kanske är för att Socialdemokraterna
            har lovat saker och ting inför valet och sedan inte gjort någonting
            under en hel mandatperiod när man haft regeringsmakten.
          </note>
          <note>
            Nu går man till val igen på att införa kronvittnessystem i Sverige.
            Och nu får vi höra från regeringspartierna, Miljöpartiet och Socialdemokraterna
            genom Gustaf Lantz, att nackdelarna med ett kronvittnessystem
            överväger fördelarna. Man har till och med reserverat sig mot
            en utskottsmajoritet när det gäller kronvittnen, trots att man
            gick till val på det. Jag tycker att det är anmärkningsvärt och
            skulle nästan vilja ha ett replikskifte här med Gustaf Lantz,
            som säger att man i huvudsak är emot ett kronvittnessystem, trots
            att man har gått till val på och lovat väljarna det i reger ­
            ingsförklaringen. Och det står följaktligen i reservationen att
            man förutsättningslöst kommer att utreda systemet med kronvittnen,
            men man säger i reservationen att nackdelarna överväger fördelarna.
            Hur ofta har det hänt, fru talman, att man har genomfört ett förslag
            om något där man på förhand berättar att nackdelarna överväger
            fördelarna?
          </note>
          <note>
            Jag tycker att regeringen ska vara lite mer ödmjuk framgent när
            vi från oppositionens sida skapar tillkännagivanden om sådant
            som regeringen säger att man redan utreder.
          </note>
          <note>
            Fru talman! Det finns fog för vår oro att sådant som socialdemokrater
            lovar i valrörelser sedan inte blir av.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 10 Unga lagöverträdare
          </note>
          <note>
            Justitieutskottets betänkande 2018/19:JuU15
          </note>
          <note>
            Unga lagöverträdare
          </note>
          <note>
            föredrogs.
          </note>
          <note type="speaker">
            Anf. 38 JOHAN FORSSELL (M):
          </note>
          <note>
            Fru talman ! Å hörare! Vi ska nu diskutera problem med unga lagöverträdare.
            Det är inget roligt område egentligen, men det är ett desto viktigare
            område.
          </note>
          <note>
            Vi har i Sverige i dag, tyvärr, inte bara omfattande utan också
            växande problem med både brottslighet och otrygghet. Otryggheten
            tror jag drabbar väldigt många i vårt land, kanske framför allt
            kvinnor. Häromdagen framkom det att 44 procent av alla kvinnor
            i Sverige år 2019 upplever sig otrygga på kvällarna i sitt eget
            bostadsområde, alltså där man bor. Till och med där ser vi nu
            att nästan varannan kvinna upplever otrygghet. Det är såklart
            inte bara ett problem för den enskilde, utan det eroderar förtroendet
            för hela rättsstaten i Sverige.
          </note>
          <note>
            Vi ser tyvärr också en ökad otrygghet i det offentliga rummet.
            Det är inte längre så att problemen med hot, rån och våld bara
            drabbar människor i vissa områden, något som i sig är ack så illa,
            utan de sprider sig i vårt samhälle och finns i det offentliga
            rummet på ett helt annat sätt än tidigare. Problemen har ökat
            markant. Vi ser även, vilket det här betänkandet handlar om, hur
            problemet sprider sig allt längre ned i åldrarna.
          </note>
          <note>
            I dagens Sverige är man inte ung om man begår brott när man är
            mellan 18 och 21 år, utan vi ser lagöverträdare som redan när
            de fyller 15 år är hårdhudade kriminella och har en lång brottskarriär
            bakom sig. När jag talar med personer inom socialtjänsten eller
            polisen vittnar de om att en brottskarriär i Sverige kan börja
            redan i 12–13-årsåldern, och sedan fort ­ sätter den. Det är såklart
            mycket allvarligt.
          </note>
          <note>
            Det är mycket som behöver ske för att hantera detta. Det handlar
            om tidiga och tydliga insatser för att förhindra att problemen
            skjuts på framtiden. När någon som inleder sin brottskarriär vid
            12–13 år har hunnit fylla 15 år och ingen har satt stopp och man
            inte har fått det stöd och den hjälp man behöver eller fått ta
            de konsekvenser som behövs för att man ska kunna skapa sig en
            bättre framtid är det tyvärr, inte alltid men alltför många gånger,
            svårt att hantera problemen. Då är det lätt hänt att kriminaliteten
            fortsätter att rulla på.
          </note>
          <note>
            Priset för detta betalas inte bara av brottsoffren utan också
            av dem som begår dessa gärningar och varken får det stöd eller
            får ta de konsekvenser de behöver för att kunna skapa sig en bättre
            framtid.
          </note>
          <note>
            Jag vill göra gällande att den regering vi har i dag inte ser
            dessa problems omfattning och än mindre förmår hantera dem. Jag
            ser ett mönster på område efter område där man antingen säger
            något som man sedan inte gör – vilket vi hörde i den tidigare
            debatten och är nog så intressant – eller där det som faktiskt
            görs allt som oftast försenas och om det ens blir klart och presenteras
            är otillräckligt. Det är problematiskt.
          </note>
          <note>
            Lyckligtvis har vi en annan situation i justitieutskottet. Vi
            har en majoritet som på område efter område driver på regeringen.
            Jag hoppas att det fortsätter så, för detta är akuta problem.
            Jag noterar att när svenska folket självt rangordnar vilken fråga
            man uppfattar som allra viktigast i Sverige 2019 sätter man trygghetsfrågorna
            först, och det förpliktar för oss som är politiskt förtroendevalda.
          </note>
          <note>
            Fru talman! Låt mig peka på två frågor i betänkandet som jag
            tycker är lite extra viktiga.
          </note>
          <note>
            Den ena handlar om bevistalan. Barn som är under 15 år ställs
            inte inför rätta på samma sätt som äldre personer. Det kan vara
            motiverat, men det finns också ett problem. Om dessa brott inte
            ens utreds förhindrar det både att ge brottsoffren den upprättelse
            de förtjänar och, vilket det finns bra skrivningar om i betänkandet,
            att rentvå en person som är utpekad och misstänkt och under 15
            år. Det är alltså viktigt även ur den aspekten att se över systemet
            med bevistalan, och därför har vi yrkat bifall till Liberalernas
            motioner. Det är bra att även, hör och häpna, regeringspartierna
            har valt att instämma i detta.
          </note>
          <note>
            Nu hoppas vi att utredningen kan komma till skott snart så att
            vi kan få ett förslag till lagstiftning på riksdagens bord.
          </note>
          <note>
            Fru talman! Det andra jag vill peka på handlar om straffrabatten
            för unga i åldern 15–20 år. I dag särbehandlas de. Den 18-åring
            som begår brott får regelmässigt ungefär halva påföljden av vad
            en 21-åring får. Vi har gjort ett tillkännagivande om detta tidigare,
            och eftersom vi tycker att det kan vara motiverat att se hur regeringen
            väljer att hantera det har vi valt att göra ett särskilt yttrande.
          </note>
          <note>
            Detta är viktigt. Det handlar inte bara om att samhället markerar
            vad som är rätt och fel. Det handlar också om att ge upprättelse
            till brottsoffret. Det finns också en förebyggande aspekt. Till
            den som begår ett allvarligt brott och får en påföljd som inte
            står i relationen till det sänder samhället ut signalen att man
            kan fortsätta att begå dessa brott eftersom inget händer. Då rullar
            bollen vidare, vilket vi ser när det gäller många unga lagöverträdare:
            De begår brott på brott, men ingenting händer. Om vi vill lyckas
            vända utvecklingen är detta förödande.
          </note>
          <note>
            Fru talman! Jag yrkar bifall till reservation nr 1.
          </note>
          <note type="speaker">
            Anf. 39 KATJA NYBERG (SD):
          </note>
          <note>
            Fru talman! Vi sverigedemokrater har i flera år arbetat för att
            få bort ungdomsrabatten. En ung person som har fyllt 18 men inte
            21 år får i dag automatiskt ett avdrag på sitt straff till 50
            procent och en 20-åring till tre fjärdedelar – och det endast
            på grund av att personen är under 21 år.
          </note>
          <note>
            Det är inte ovanligt att den unge sedan får ytterligare rabatt
            på grund av personliga omständigheter. Det finns exempel där en
            18-åring dömts för våldtäkt till två års fängelse, men på grund
            av rabattsystemet endast fått två månader. Det är orimligt att
            dagens lagstiftning ger ungdomar som begår allvarliga brott ungdomsrabatt
            när domstolar utdömer straff.
          </note>
          <note>
            Det är drygt 40 år sedan vi sänkte myndighetsåldern från 21 till
            18 år. Att vara myndig innebär flera rättigheter men också flera
            skyldigheter. Ibland tenderar vi i Sverige att glömma bort just
            den sistnämnda delen. Men att förbise skyldigheter är inte att
            bry sig om. Att vara rädd för att markera är inte att visa insikt,
            utan tvärtom.
          </note>
          <note>
            Att ge ungdomsrabatter till myndiga personer är fel väg att gå.
            Det sänder helt fel signaler. Det finns en utredning som kom i
            december 2018 där delar går i linje med vårt förslag. Men det
            har fortfarande inte hänt något, och vi vet inte heller vilken
            väg regeringen kommer att ta.
          </note>
          <note>
            Denna fråga har Sverigedemokraterna drivit länge, och samhället
            behöver tydligt markera att det inte finns någon prova-på-kriminalitet,
            vilket Liberalerna och Centern aktivt valt att ta strid för i
            en gemensam reserva ­ tion. Är man myndig ska man dömas utifrån
            sina handlingar och det på en gång. Den som bryr sig om dessa
            ungdomar måste ha mod och kraft att också visa detta i praktisk
            handling.
          </note>
          <note>
            Det är dags att ta bort straffrabatten för unga lagöverträdare.
            Unga som begår brott behöver få ta en omedelbar och tydlig konsekvens
            av sitt handlande.
          </note>
          <note>
            Även ur brottsofferperspektiv är rimliga straff viktigt. Det
            är provocerande för brottsoffer som utsätts för allvarliga brott
            av 17–20-åringar att en del av dessa inte får något straff. Döms
            man till grov misshandel och är 17 år får man inte fängelse utan
            ungdomstjänst i 35–70 timmar. Personen är ute på gatan igen och
            fortsätter att begå nya brott.
          </note>
          <note>
            Genom att ta bort den automatiska ungdomsrabatten får vi en inkapaciteringseffekt.
            Personen i fråga blir inlåst och kan inte under den tiden begå
            nya brott eller skada någon annan.
          </note>
          <note>
            Fru talman! Det ska aldrig vara så att ett offer som blir nedsparkat,
            misshandlat och får ärr för livet ska tvingas möta gärningsmannen
            några dagar efter. Ett anständigt samhälle låter inte detta ske.
            Tyvärr är det exakt vad som händer i Sverige i dag, och det är
            något vi sverigedemokrater aldrig kommer att acceptera. Den som
            accepterar detta sviker inte bara offret och dess anhöriga. Man
            sviker dessutom alla de människor som riskerar att bli nästa offer.
          </note>
          <note>
            Vi ser att kriminaliteten kryper allt längre ned i åldrarna.
            Flera av dagens unga kriminella har innan de fyllt 18 år redan
            hunnit bli yrkeskriminella. Yngre i utanförskapsområden används
            som hantlangare till äldre kriminella, och det är inte ovanligt
            att 15 ‑ , 16- och 17-åringar begår mycket grova brott som mord,
            misshandel och våldtäkt.
          </note>
          <note>
            Den samhällsutveckling vi ser i dag kräver utökade möjligheter
            för samhället att ingripa mot de allt yngre individer som annars
            riskerar att involveras i kriminella miljöer. Många yrkeskriminella
            påbörjar sin kriminella bana långt innan de fyller 15 år. För
            att tidigt markera att kriminellt beteende inte är accepterat
            från samhällets sida och att det får konsekvenser föreslår Sverigedemokraterna
            sänkt straffmyndighetsålder från 15 till 13 år.
          </note>
          <note>
            Med samma princip som att betyg i tidig ålder i skolan fungerar
            som ett viktigt signalsystem när något är fel ska vi möta och
            bekämpa brotts ­ lighet i ung ålder. Tidiga reaktioner ger utrymme
            för nödvändiga reflek ­ tioner. Den som snabbt får ta konsekvensen
            av sitt handlande tenderar att framgent förhålla sig till just
            denna konsekvens.
          </note>
          <note>
            Eftersom vi inte har majoritet att få igenom en sänkt straffmyndighetsålder
            har vi valt att medverka i ett tillkännagivande om bevistalan.
            Utifrån ett brottsofferperspektiv är det bra att man utreder skuldfrågan.
            Men vi anser ändå att man ska ta det ett steg längre för att samhället
            ska ha en möjlighet att i tidigt skede stoppa fortsatt kriminalitet.
          </note>
          <note>
            Ungdomsrabatten behöver tas bort, men rättsväsendet behöver också
            se till att det blir en snabbare lagföring av ungdomar. I norra
            Stockholm pågår en försöksverksamhet med snabbare lagföring som
            har fallit väl ut. Förhoppningsvis kommer metoden att spridas
            till fler områden. Samverkan mellan myndigheter och polis samt
            en fungerande skola är också avgörande för att minska nyrekrytering
            av unga kriminella.
          </note>
          <note>
            Vi vill se rejäla konsekvenser på riktigt, snabb lagföring och
            ett aktivt arbete med samverkan mellan de aktörer som verkligen
            kan göra skillnad. Detta, fru talman, är nyckelfaktorer i arbetet
            med att skapa ett tryggare Sverige för alla.
          </note>
          <note>
            Jag yrkar bifall till reservationerna 10 och 11.
          </note>
          <note type="speaker">
            Anf. 40 JONNY CATO HANSSON (C):
          </note>
          <note>
            Fru talman! Jag har haft den stora förmånen att få syssla med
            politik på heltid i snart fem år. Under dessa år har jag gjort
            hundratals studiebesök hos företag, föreningar, förvaltningar
            och myndigheter. När man lämnar studiebesöken brukar det ofta
            vara med ny energi och nya politiska förslag eller problem som
            behöver åtgärdas.
          </note>
          <note>
            För ett par veckor sedan besökte jag ett av Sveriges häkten som
            har en särskild ungdomsavdelning, Sollentuna. Av alla besök jag
            gjort genom åren gjorde detta utan tvekan starkast intryck. Det
            var med en klump i magen som jag satte mig på pendeln tillbaka
            till riksdagen. Varje ung person eller barn som hamnar på Sisboende,
            i häkte eller på anstalt är ett samhällsmisslyckande.
          </note>
          <note>
            Jag tycker att det är viktigt att poängtera i debatten att det
            är barn och ungdomar vi pratar om. Självklart – utan tvekan –
            måste kriminella handlingar få hårda konsekvenser, men målet måste
            vara att dessa barn och ungdomar på sikt ska komma tillbaka in
            i samhället som goda samhällsmedborgare.
          </note>
          <note>
            För att få bukt med att unga fastnar i kriminalitet måste samhället
            markera att brottets bana inte leder någonstans. Alldeles för
            få fälls för mindre brottslighet, vilket skickar en felaktig signal
            om att brott är såväl lätt som lönsamt. Centerpartiet vill, med
            start i vissa utsatta områden, ställa krav på snabba och precisa
            ingripanden även mot småbrott och vardagsbrottslighet för att
            på längre sikt stoppa och backa utvecklingen i dessa områden.
          </note>
          <note>
            Unga vuxna över 18 år har samma rättigheter och skyldigheter
            som andra myndiga medborgare i Sverige. De måste ta ansvar för
            sina hand ­ lingar. Centerpartiet vill av denna anledning att
            straffrabatten för unga återfallsförbrytare och unga som har begått
            grova brott ska ses över, för brott måste få hårda och omedelbara
            konsekvenser, också ur ett brotts ­ offerperspektiv, för att man
            ska kunna få ett avslut och gå vidare men även för att underlätta
            möjligheten till skadestånd.
          </note>
          <note>
            Fru talman! Det är bra att en majoritet i utskottet vill titta
            på frågan om bevistalan. Vid ett antal tillfällen de senaste åren
            har uppmärksammade fall tydligt visat på behovet av att vid allvarligare
            brottsmisstankar genom rättslig prövning bringa klarhet i skuldfrågan,
            även för barn under 15 år, inte minst därför att den misstänkte
            kan komma att uppleva stigmatisering och stor frustration över
            att inte ha fått en allvarlig brottsmisstanke mot sig rättsligt
            prövad. En domstol kan i dag pröv a skuldfrågan för barn under
            15 år, men det måste ske på initiativ av socialnämnden, Socialstyrelsen
            eller barnets vårdnadshavare. Vi tycker att det är rimligt att
            även åklagare får möjlighet att väcka bevistalan.
          </note>
          <note>
            Fru talman! Målet måste vara att unga brottslingar på sikt ska
            få en egen försörjning, bostad och kunna komma bort från sitt
            kriminella förflutna. I detta arbete har Kriminalvården en viktig
            roll i att stärka arbetet med att förebygga återfall. Detta gäller
            såklart såväl yngre som äldre brottslingar. Åtgärder för att stärka
            avhopparverksamheten, förstärka tidigare dömdas möjligheter på
            arbetsmarknaden, förhindra att skulder uppstår för den intagne
            under fängelsetiden och stärka samverkan mellan berörda myndigheter
            är oerhört viktigt.
          </note>
          <note>
            För vissa av de ungdomar som ställer sig utanför samhällets spelregler
            räcker inte socialtjänstens insatser till. När det gäller denna
            grupp bör det därför ses över om staten bör ta över ansvaret.
            Grovt kriminella unga skulle i högre grad kunna bemötas med de
            rehabiliteringsåtgärder som används för kriminella generellt,
            inte främst för att straffa utan för att använda åtgärder som
            har bättre förutsättningar att lyckas än traditionell socialtjänst.
          </note>
          <note>
            Jag yrkar bifall till Centerpartiets reservation nr 11.
          </note>
          <note type="speaker">
            Anf. 41 INGEMAR KIHLSTRÖM (KD):
          </note>
          <note>
            Fru talman! En av samhällets viktigaste uppgifter är att medverka
            till en positiv uppväxt och utveckling för barn och ungdomar.
            Det område som vi nu behandlar, unga lagöverträdare, är en del
            av detta viktiga arbete för att hjälpa ungdomar att hitta rätt
            väg i livet.
          </note>
          <note>
            En av statens viktigaste uppgifter är att genom ett väl fungerande
            rättsväsen upprätthålla tryggheten. Polisens roll i det brottsförebyggande
            arbetet är central. Att förebygga brott och tidigt upptäcka barn
            och unga som löper risk att hamna i brottslighet är av största
            vikt. För att lyckas med detta behövs en politik med ett helhetsperspektiv
            på barn och ungdomar. Det behövs en stödjande familjepolitik,
            en bra skola, satsningar på ungas uppväxtmiljö, ett grundligt
            brottsförebyggande arbete från polisen och en offensiv kriminalpolitik.
          </note>
          <note>
            Det är bra att utskottet har enats om att ställa sig bakom en
            översyn av systemet med bevistalan, men jag vill nu tala lite
            om vår motion om ett utökat samarbete mellan polis och skola.
          </note>
          <note>
            Fru talman! Vi kristdemokrater anser att en viktig resurs för
            att förebygga och motverka brott är att främja ett mer strukturerat
            samarbete mellan polis och skola. Jag är medveten om att det redan
            i dag finns goda exempel som medborgarlöften eller samverkansöverenskommelser
            mellan kommun och polis. De innehåller förslag som visar på ett
            utökat samarbete, också i form av utpekade kontaktpoliser. Vi
            kristdemokrater vill se att det blir ett övergripande nationellt
            mål att ha ett utökat samarbete mellan skola och polis.
          </note>
          <note>
            Skolan har stor betydelse då det gäller att förmedla värderingar
            och bygga en värdegrund. Där har vi kristdemokrater gång på gång
            betonat att skolan inte ska vara värdeneutral. Skolan har ett
            ansvar att föra etiska samtal och tidigt markera gränser för vad
            som är tillåtet och inte tillåtet och vad som är rätt och fel.
            Men skolan är ständigt föremål för debatt, och samhället kan inte
            kräva att en skola ensam ska förebygga och vända trenden.
          </note>
          <note>
            För att förebygga och bekämpa brott är det viktigt att det finns
            ett förtroende mellan polis och ungdomar. Att samarbeta med lokala
            ungdomsorganisationer bör vara en stående del i polisens arbete.
            Polisens arbete med att komma i kontakt med barn och ungdomar
            innan de börjar med kriminalitet är också av stor vikt. Att informera
            i skolor om polisens arbete är och bör vara en viktig del i polisens
            uppgifter. Polisen bör ha ett utvecklat samarbete med varje skola,
            gärna med en särskilt utnämnd polis knuten till skolan som kan
            lära känna elever och personal och som de kan vända sig till om
            de blir utsatta för brott.
          </note>
          <note>
            Fru talman! Det behövs flera åtgärder för att öka förtroendet
            för polisen i många ungdomsgrupper, och en viktig del i detta
            arbete är att ungdomar förstår rättssystemet. Ungdomarna behöver
            redan i grundskolan komma i kontakt med polisen, samtidigt som
            man behöver betona kunskaper om lag och rätt i undervisningen.
          </note>
          <note>
            Vi satsar mycket på svensk polis, och det ska vi. För att öka
            ungdomars förtroende behövs en lokalt förankrad polis som samarbetar
            med andra aktörer i samhället, med skolan, med civilsamhället
            och med socialtjänsten. Det kan handla om en särskild polis som
            är knuten till en specifik skola, så att man kan namnet på sin
            egen polis, och om att områdespoliser tillsätts för att genom
            relationsbyggande arbete förebygga social oro och problem som
            gängkriminalitet.
          </note>
          <note>
            Jag yrkar därför bifall till reservation 3, som har sin grund
            i det förslag till utökat samarbete mellan polis och skola som
            finns beskrivet i Kristdemokraternas motion. Jag vill alltså att
            riksdagen ställer sig bakom det som anförs i motionen om polisens
            kontakt med skolan.
          </note>
          <note>
            Fru talman! Vi kristdemokrater kommer tillsammans med alla partier
            som vill fortsätta att agera under denna mandatperiod med ytterligare
            förslag i det viktiga arbetet att skapa ett tryggare Sverige och
            också hitta vägar för att medverka till en positiv utveckling
            för alla barn och ungdomar.
          </note>
          <note type="speaker">
            Anf. 42 JOHAN PEHRSON (L):
          </note>
          <note>
            Fru talman! Läget för våra ungdomar varierar. Det är fantastiskt
            vilka möjligheter unga människor har i dag, och det är fantastiskt
            att se hur duktiga och begåvade de kan vara. Och det är glädjande
            att allt färre ungdomar hamnar i brottslighet. Det var en helt
            annan sak när min generation var ung. Mycket bra arbete görs alltså
            för att se till att brottsligheten minskar och tryggheten ökar
            bland unga.
          </note>
          <note>
            Samtidigt är det ett antal ungar som tidigare och kraftfullare
            går ned sig i kriminalitet. De dras in i gängen mer eller mindre
            som kanonmat, där de förstör sina liv och andras alldeles för
            fort. Detta är en verklighet som vi har ett ansvar att möta. Och
            vad ska vi då göra för att se till att dessa ungdomar inte fortsätter
            med brottslighet? Om ett första brott begås ska det helst vara
            det sista brottet.
          </note>
          <note>
            Vi liberaler tror att det då ska ske något lite tidigare, väldigt
            mycket tydligare och ibland lite tuffare. Vi har sett år av missriktad
            välvilja som går ut på att man inte ska ingripa. Jag har som de
            flesta andra här inne olika erfarenheter i livet. Jag har bland
            annat jobbat i tingsrätt. När man vid förhandlingar med unga lagöverträdare
            som hade fyllt 15 år och skulle åtalas för första gången för sina
            gärningar gick igenom personalia var det sida upp och sida ned
            med uppgifter om vad dessa ungar hade varit med om. Man kan konstatera
            att väldigt lite hade hänt från samhället.
          </note>
          <note>
            Det är en missriktad välvilja från samhället att inte gripa in.
            Det finns få saker som är så antisociala och farliga som att begå
            brott. Vi vet att detta leder till att unga människor kan skada
            andra. Vi vet till exempel att de ungar som drabbas som brottsoffer
            rätt ofta riskerar att i nästa led bli gärningsmän. Sedan finns
            det en direkt koppling som gör att det är mycket angeläget, av
            dubbla orsaker, att minska brottsligheten bland unga kriminella.
          </note>
          <note>
            När det gäller att lite görs vill jag ta upp en annan erfarenhet
            som jag har. Jag har inte besökt alla svenska fängelser, men jag
            har besökt ganska många och träffat enkelmördare, dubbelmördare
            och trippelmördare. Men det är ingen som har sagt till mig: Ja,
            Johan Pehrson, jag sitter här för att samhället ingrep för tidigt
            och för tydligt. Alla säger tvärtom: Det händer för lite. Här
            har vi verkligen en stor hemläxa att göra.
          </note>
          <note>
            Jag tycker att tidigare talare här på ett förtjänstfullt sätt
            har lyft fram att det är nödvändigt att dessa saker sker tillsammans
            med de breda social ­ politiska penseldragen, det vill säga att
            skolan fungerar, att fler vuxna har förmåga att vara kapabla som
            föräldrar om de nu skaffar barn, att det finns en fungerande integrationspolitik
            och så vidare. Allt detta är jätteviktigt.
          </note>
          <note>
            När det gäller detta måste vi vara beredda att med nuvarande
            läge agera tidigare. Men vi diskuterar inte detta i justitieutskottet.
            Vi tar vid när barnen som begår brott har fyllt 15 år. Men innan
            de gör det händer det så mycket. Därför tycker jag att vi kanske
            skulle se till – det kan vi se till själva, för det är ju vi som
            är riksdagen – att ha ett sådant projekt som vi har haft tidigare
            med utskottsgemensamma insatser och att vi tillsammans med socialutskottet
            tittar på vad vi ska göra för att ha relevanta åtgärder när ungarna
            är 13–14 år, så att det händer någonting när de begår brott och
            så att det inte ska vara en missriktad välvilja att det ska hända
            så lite som möjligt.
          </note>
          <note>
            Tvånget är ganska bristfälligt i svensk socialtjänstlag. Insatser
            bygger på frivillighet och samtycke, och det händer någonting
            först när ungarna har begått väldigt många brott och först när
            de är 15 år.
          </note>
          <note>
            Om vi koncentrerar oss på detta betänkande om unga lagöverträdare
            är Liberalernas uppfattning att det är viktigt med sociala insatsgrupper.
            Det hjälper inte med de 10 000 nyanställda inom svensk polis som
            vi kommer att se kommande år. De kommer att göra stor nytta. De
            kommer att vara områdespoliser, de kommer att vara på skolor och
            de kommer att vara ute och träffa unga vid andra tillfällen än
            när de slår på blåljusen. De kommer att vara där, och de kommer
            att minska brottsligheten och öka tryggheten innan någonting har
            hänt. Den bästa polisiära insatsen är att se till att brott aldrig
            begås, även om det inte leder till att några brott klaras upp.
            Men det ökar tryggheten enormt mycket och minskar antalet brottsoffer.
          </note>
          <note>
            De sociala insatsgrupperna handlar om att se till att man agerar
            i varje kommun. Jag är beredd att lagstifta om det, eftersom det
            är viktigt att inte bara polisen agerar. Skolan, socialtjänsten
            och andra måste agera tillsammans runt de unga, och då löser man
            sekretessfrågor och effektivitetsfrågor.
          </note>
          <note>
            Utskottet har skickat med detta till regeringen tidigare. Nu
            är det uppe igen. Vi måste med större emfas understryka detta.
            Därför är det viktigt för Liberalerna att poängtera detta med
            sociala insatsgrupper. Jag yrkar därför bifall till reservation
            2 i detta betänkande.
          </note>
          <note>
            Jag tycker att det är intressant att läsa den reservation som
            finns om drogtester. Det var ett antal år sedan som vi möjliggjorde
            att det fanns förutsättningar att drogtesta unga människor med
            tvång med ett enda syfte, nämligen att få dem att sluta droga.
            Vi vet ju att det i drogernas spår väldigt sällan följer någonting
            annat än misär, brottslighet, utslagning och en för tidig död.
            Finns det något mer angeläget än att avbryta detta?
          </note>
          <note>
            Vi ser att detta inte används så ofta. Men de gånger det används
            tycker man från polisiär sida att det är till fyllest, och det
            är viktigt. Tyvärr finns det signaler om att drogandet fördjupas
            i vissa ungdomsgrupper.
          </note>
          <note>
            Vi liberaler är mycket glada över att vi har fått en bred uppslutning
            och att det gör skillnad att motionera i riksdagen. Jag tänker
            på att hela utskottet ställer sig bakom tanken om bevistalan.
            I väntan på att det vidtas kraftfulla åtgärder för 13–14-åringar
            från socialtjänsten, det vill säga att det händer någonting när
            man begår brott, är det viktigt att vi kan klarlägga. Det är viktigt
            för att brottsoffret ska kunna få upprättelse, kunna få skadestånd
            och kunna få sina rättigheter tillgodosedda. Det är också viktigt
            för den unge gärningsmannen, eftersom socialtjänsten med en fastställd
            bevistalan lättare kan tvingas till att göra insatser för denna
            unga person. Det finns ett antal sådana rättsfall, och de blir
            tyvärr fler. Vi kan tyvärr i medierna se och läsa om ungdomar
            under 15 år som har begått vidriga gärningar mot personer. Det
            är viktigt att detta klarläggs och utreds rättsligt. Även om det
            inte finns ett straffansvar finns det då bevis för att det har
            skett. Och för att hjälpa inte minst gärningsmannen själv kan
            det sättas in tvingande socialpolitiska åtgärder från socialtjänsten.
          </note>
          <note>
            Fru talman! Jag vill också ta upp frågan om straffmätning och
            frågan om automatiska rabatter beroende på ålder. Där är Liberalerna
            tydliga. Det är klart att man ska göra en straffmätning beroende
            på gärningspersonens mognad och annat. Men den automatik som i
            dag finns vill vi avskaffa, även om det finns en utredning som
            pekar mot detta. Detta står vi bakom. När man kommer till denna
            typ av gärningar i domstol och när det blir relevant med straffrabatter
            är det ofta för sent.
          </note>
          <note>
            Slutligen har vi en uppgift att sluta att ha en missriktad välvilja
            mot unga människor som begår brott. Det ska vara tidigare, tydligare
            och lite tuffare åtgärder.
          </note>
          <note type="speaker">
            Anf. 43 PETTER LÖBERG (S):
          </note>
          <note>
            Fru talman! Inledningsvis vill jag yrka bifall till utskottets
            förslag i betänkandet. I nästa skede vill jag anklaga Johan Pehrson
            för att ha stulit delar av mitt anförande. Jag ser att han är
            ganska nöjd med det.
          </note>
          <note>
            Vad politiken för tillfället saknar mycket är balans. Det finns
            ett slitet uttryck – nästan med ett löjets skimmer över sig –
            som säger att man ska ha två bollar i huvudet samtidigt. Svensk
            rättspolitik präglas väldigt mycket av politiker som i Twitterflöden,
            vid utspel och presskonferenser eller på Facebook står med korslagda
            armar och tittar ut mot sina väljar- eller fokusgrupper. De pekar
            med ett finger mot utsatta människor där nere för att tala om
            för dem hur de ska leva sina liv. Detta är en sjuka hos svensk
            politik, och den finns inom många politikområden. Inom rättspolitiken
            är det nästan värst.
          </note>
          <note>
            Jag upplever däremot inte att detta tonläge finns när man talar
            med enskilda politiker i utskott eller när man är ute på resor
            och besöker verksamheter. Då finns i stället en problematisering
            och förståelse för att saker och ting är komplexa. Detta är kanske
            typiskt svenskt. Hela vårt remissförfarande handlar om att vi
            ska se förhållanden utifrån olika håll, och vi fattar beslut på
            rationella grunder.
          </note>
          <note>
            När det gäller unga lagöverträdare är utvecklingen inte sådan
            att dessa ökar i antal, vilket en del företrädare i dagens debatt
            hävdar. Det sägs att detta är en dystopisk verklighet och att
            ungdomarna i större utsträckning än tidigare ägnar sig åt brott.
            I vissa brottskategorier förhåller det sig så, men den generella
            bilden är snarare totalt motsatt.
          </note>
          <note>
            Under de senaste tio åren har både lagföringarna och antalet
            ungdomar i misstänktregistret dramatiskt minskat. Det beror på
            att ungdomar inte dricker lika mycket som tidigare. Det ska vi
            vara glada över, för det är en seger att hämta hem. Denna minskning
            kunde man redan se under den borgerliga regeringsperioden. Var
            stolta över det faktum att det förekommer mindre våld i offentliga
            miljöer än tidigare! I stället spelar ni upp människors rädsla
            så att folk till slut inte vågar leva de liv de skulle vilja.
          </note>
          <note>
            Vilket ansvar tar politiker för att pensionärer sitter hemma
            och är rädda? De kunde i stället gå ut en fredagskväll och ta
            ett glas vin med sina väninnor på en uteservering någonstans på
            stan. Svaret är: Ingenting. Med detta slags retorik gör ni människor
            ofria, helt i onödan.
          </note>
          <note>
            Med detta sagt är Socialdemokraterna och regeringen väldigt tydliga.
            Där det behövs lagskärpningar kommer det sådana. Det kunde man
            tydligt se när det gällde vapenlagstiftningen. Då såg vi till
            att få en verksam lagstiftning, och i dag är häktena överfulla
            av unga människor som gått omkring med vapen i olika miljöer.
            Nu sitter de inne under automatisk häktning.
          </note>
          <note>
            Vad som krävs är ett hantverk. Ett beslut tas, och vi drar konsekvenserna
            av det och utvecklar politiken.
          </note>
          <note>
            Kriminalvårdens ungdomssatsning är ett annat bra exempel på hantverk.
            Man satsar på att vara klientnära, ha hög personaltäthet och försöker
            hitta metoder för att få dessa ungdomar att lämna sin kriminella
            livsstil. Denna satsning är just nu något hotad med tanke på de
            budgetförutsättningar som finns för kriminalvård. Detta behöver
            vi ha ett speciellt fokus på. Denna satsning behöver naturligtvis
            också utvärderas visavi andra insatser.
          </note>
          <note>
            Vi behöver också diskutera att rättspolitikens områden inte är
            autono ­ ma i förhållande till andra politikområden. Allt hänger
            ihop. Om vi har ett samhälle med ökad bostadssegregation, en skola
            där vi inte längre möts över klassgränserna – ett totalsegregerat,
            marknadsorienterat haveri – ett samhälle där vi inte längre ens
            möts inom primärvården på grund av vårdval och annat som genomförts
            i valfrihetens namn minskar människors utblickar.
          </note>
          <note>
            För de unga killarna och tjejerna i de socialt underprivilegierade
            områden som finns i detta land är förebilderna allt längre bort.
            Jag är redigt trött på dem som säger: Titta, nu satsar vi på spontanidrottsplatser
            – de kan bli en ny Zlatan!
          </note>
          <note>
            Det är inte sådana förebilder ungdomarna vill ha eller behöver.
            De behöver ha förebilder som vill bli miljöingenjörer, förskollärare
            och poliser. Det är sådana förebilder det handlar om. Sådana personer
            ser man allt mindre av ute i dessa områden på grund av att samhället
            är så segregerat och att segregationen och ojämlikheten ökar.
            Detta vore annars den grundläggande brottsförebyggande insatsen,
            vilket sällan diskuteras.
          </note>
          <note>
            Jag vill lyfta fram tre goda exempel. Jag tror inte att vi ska
            bygga politik på best practice, som vi alltid säger när vi är
            ute på studiebesök. Vi ska bygga politik på Brås underbart tråkiga
            stapeldiagram, på våra remissinstansers kloka synpunkter och genom
            god politikutveckling hos oss politiker. Men lite best practice
            kan vi också ha.
          </note>
          <note>
            Justitieutskottet var under den förra mandatperioden i Amerika
            för att titta på hur de hanterade gängbrottsligheten i några av
            den västliga hemisfärens värst utsatta städer. Det gäller inte
            minst Baltimore på den amerikanska östkusten. Där satt sådana
            poliser som man har sett i tv-serier: stora överkroppar och väldigt
            smala, spinkiga ben. Det var hårda typer. Vi var även i Chicago
            och besökte Cook County Jail, världens största fängelse med 10
            000 intagna.
          </note>
          <note>
            Vi besökte dessutom Elgin, en stad som ligger väster om Chicago.
            De flesta av oss som stap p lade ifrån studiebesöket i staden
            gjorde det med en fantastiskt go känsla i hjärtat. Det berodde
            dels på att de var goa människor, dels för att de hade hittat
            system och metoder som faktiskt fungerade. Det gjorde de inte
            med signalpolitik, inte med hårdare straff, inte med politiker
            som i sina Facebookflöden lade upp bilder där de stod med kors
            ­ lagda armar och tittade ut. De gjorde det i stället med poliser
            som arbetade ute i skolorna på ett brottsförebyggande, kontaktskapande
            och relationsskapande sätt. Där var det till och med så att man
            inte kunde bli polischef om man inte hade jobbat brottsförebyggande
            i många år. Det var en merit att vara där ute.
          </note>
          <note>
            I Baltimore och Chicago sa polisen enhälligt till ledamöterna
            från det svenska utskottet: Gå inte den väg som vi gör i USA!
            Tro inte att det är lösningen! Titta i stället på hur bra ni i
            Sverige egentligen har jobbat tidigare, och tänk framför allt
            brottsförebyggande och inte repressivt. Detta var mitt första
            exempel.
          </note>
          <note>
            För två veckor sedan var justitieutskottets S-grupp på en enskild
            resa på Island för att titta på Reykjavikmodellen. Den bestod
            av några olika delar, som vi kan titta gemensamt på. En väldigt
            viktig sak var dock att man på Island och i synnerhet i Reykjavik
            hade satsat stort på aktiviteter för unga. Man fick ett riktat
            bidrag för att kunna ägna sig åt musik, teater eller idrott. Det
            funkade utmärkt, och man hade genom sådana aktiviteter dramatiskt
            fått ned brottsligheten och även droganvändningen på Island. Detta
            var mitt andra exempel.
          </note>
          <note>
            Mitt tredje exempel är från Borås. För några veckor sedan hade
            vi besök därifrån av områdespoliser och tre poliser från enheten
            för grova brott. De beskrev lite av den verklighet som vi har
            sett. De sa till oss: Gör inte satsningarna på mellanstadiet när
            ungdomarna redan har fått fel fokus! Precis som Johan sa måste
            man gå ned och se riskbeteenden och problem på förskolenivå. Det
            är under de första åren i skolan och inte de sista som insatserna
            ska ske. Då är det oftast redan för sent.
          </note>
          <note>
            Detta var tre medskick med konstruktiva förslag som jag hoppas
            att vi framöver kan ha en dialog om i utskottet. Vi vill ju faktiskt
            samma sak.
          </note>
          <note>
            (Applåder)
          </note>
          <note type="speaker">
            Anf. 44 LINDA WESTERLUND SNECKER (V):
          </note>
          <note>
            Fru talman! Sedan 1734 har omyndiga lagöverträdare straffats
            lindrigare än myndiga. Sedan 1734 har man i Sverige ansett att
            unga personer som begår brott ska straffas lindrigare än vuxna
            personer som begår sam ­ ma brott. Det är en fin svensk tradition,
            som nu håller på att förändras.
          </note>
          <note>
            Det som förvånar mig mest är inte bristen på kunskap om hjärnans
            utveckling som en av många förklaringar till att unga är unga
            och därför inte ska behandlas som vuxna, utan det som förvånar
            mig mest är det som Moderaterna och Kristdemokraterna skriver
            i sin reservation. Där står att det finns en ny grupp unga män
            som sitter i fängelse. Jag ställer mig undrande: Vilken grupp
            är det de menar?
          </note>
          <note>
            Jag gissar att det är unga män från socialt utsatta områden med
            lågt förtroende för samhället. Men det är väl inte en ny representation
            av anstaltsklienter? Det är ju samma som alltid har funnits –
            det har väl alltid varit unga män från socialt utsatta områden
            som svarat för en stor del av kriminaliteten.
          </note>
          <note>
            Jag tror, fru talman, att detta kallas för klassblindhet. Det
            är en oförmåga att se vad ekonomisk ojämlikhet skapar. Om vi tittar
            på brottsstatistiken och anledningarna till att man dras in i
            en kriminell livsstil ser vi att det är faktorer som ekonomisk
            utsatthet, utbildningsnivå och psykisk ohälsa som skapar kriminalitet.
            Det kallas för klass. Det är arbetarklassens barn som blir kriminella,
            och det är arbetarklassens barn som drabbas av kriminaliteten.
            Så har det alltid varit, och det är tyvärr fortfarande så.
          </note>
          <note>
            Skulle Moderaterna och KD på allvar vilja minska kriminaliteten
            skulle de satsa på ekonomisk trygghet för alla – på jämlikhet.
            Men i stället vill Moderaterna och KD utreda. De vill att man
            ska titta på andra länders erfarenheter av varför arbetarklass
            sitter på anstalt och därefter presentera brottsförebyggande åtgärder.
          </note>
          <note>
            Det är väl i och för sig ett fint förslag, men låt mig komma
            med ett litet tips: Det behöver faktiskt inte utredas ett enda
            dugg. Det behöver satsas pengar på socialt utsatta områden. Det
            behöver satsas på ekonomisk jämlikhet och på att motverka unga
            grabbars psykiska ohälsa. Men det kan bli lite svårt för det konservativa
            blocket, för de sänker ju så mycket hellre skatten för de rika
            än satsar på grabbar för att dessa inte ska bli kriminella.
          </note>
          <note>
            Fru talman! Det är i åldern 18–20 som de absolut högsta nivåerna
            av lagföring sker; detta är ett mönster som varit oförändrat under
            en längre tid. Den viktigaste lärdom som finns angående kriminalitet
            är att den minskar i takt med att personer blir äldre. Att ta
            bort olika former av straffrabatter kommer att göra att de unga
            grabbarna från utsatta områden cementeras i sin brottslighet.
          </note>
          <note>
            Det finns i dag solid svensk och nordisk forskning som visar
            att ungdomar som döms till fängelse får svårare att upphöra med
            brott och därmed får längre brottskarriärer. År 2017 var det 10
            000 unga myndiga som lagfördes för brott – 26 av dessa för dödligt
            våld. Resten var för narkotikabrott av mindre allvarlig karaktär,
            tillgreppsbrott, misshandel och trafikbrott.
          </note>
          <note>
            Det finns många anledningar till att unga ska behandlas som just
            unga. Detta kom man på i Sverige redan 1734, och denna idé håller
            fortfarande.
          </note>
          <note>
            Vi vet också att ekonomisk utsatthet och psykisk ohälsa kan leda
            till kriminalitet och att långa fängelsestraff i tidig ålder ökar
            risken för att en person ska bli livstidskriminell. Ändå är det
            just dessa förslag, som går helt mot all forskning, som Moderaterna
            och KD lutar sig mot.
          </note>
          <note>
            Låt mig avsluta med att citera riksåklagare Petra Lundhs ungdomsreduktionsutredning
            – det passar bra i denna lit e lätt bisarra samtidsdebatt. I utredningen
            står: ”Mot denna bakgrund drar vi slutsatsen att det inte finns
            något empiriskt, eller erfarenhetsbaserat, stöd för skärpta påföljder
            för unga lagöverträdare.”
          </note>
          <note type="speaker">
            Anf. 45 KATJA NYBERG (SD):
          </note>
          <note>
            Fru talman! Jag skulle bara vilja göra en korrigering av mina
            yrkanden. Jag yrkar bifall till reservationerna 9 och 10 – inget
            annat. Jag yrkar alltså bifall till reservationerna om sänkt straffmyndighetsålder
            och borttagande av straffrabatten.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 11 Militära frågor
          </note>
          <note>
            Försvarsutskottets betänkande 2018/19:FöU9
          </note>
          <note>
            Militära frågor
          </note>
          <note>
            föredrogs.
          </note>
          <note type="speaker">
            Anf. 46 LARS PÜSS (M):
          </note>
          <note>
            Fru talman! I dag debatterar vi försvarsutskottets betänkande
            9 om militära frågor. Jag vill inledningsvis yrka bifall till
            reservationerna 5 och 13.
          </note>
          <note>
            Det svenska försvaret befinner sig sedan några år tillbaka, som
            en konsekvens av det försämrade säkerhetsläget, i en tillväxtfas.
            Resurser har tillförts, och majoriteten av riksdagens partier
            har sagt sig vara villiga att skjuta till ytterligare medel under
            de kommande åren.
          </note>
          <note>
            Utmaningen kommer att bli att omsätta de nya resurserna i reell
            försvarsförmåga. I dag är det tydligt att organisation, styrning
            och uppföljning inom Försvarsdepartementet och inom försvarsmyndigheterna
            inte fungerar optimalt.
          </note>
          <note>
            En rad problem har lyfts fram från olika håll. Det gäller till
            exempel en asymmetrisk relation och bristande dialog såväl mellan
            departement och myndigheter som mellan myndigheter. Det gäller
            också alltför stor detaljstyrning av myndigheter i mindre viktiga
            frågor, bristande spårbarhet i beslut och i vissa fall undermåliga
            underlag.
          </note>
          <note>
            Utifrån att försvaret kommer att växa och försvarsanslagen öka
            måste dessa brister åtgärdas. Moderaterna skulle vilja lyfta fram
            några aspekter där det finns en förbättringspotential.
          </note>
          <note>
            När det gäller Försvarsdepartementet behöver resurser tillföras
            för att kunna hantera en större ekonomi. Man bör överväga att
            ha en extra statssekreterare med fokus på materiel- och exportfrågor.
            Man bör också skapa en tätare dialog, både formell och informell,
            mellan departement och försvarsmyndigheter samt myndigheter emellan.
          </note>
          <note>
            Dessutom bör man lägga till extra kontaktpersoner på Finansdepartementet
            med fokus just på försvarsfrågor. En väl fungerande dialog mellan
            Försvarsdepartementet och Finansdepartementet är en förutsättning
            för en effektiv process som leder till ökad försvarsförmåga.
          </note>
          <note>
            Just nu ökar ett antal europeiska länder sina försvarsutgifter.
            Man räknar med att 15 av Natos medlemsländer år 2024 kommer att
            ha uppnått Natos mål om att 2 procent av bnp ska gå till försvarsutgifter.
            Detta gör att det kommer att finnas ett antal länder som gör samma
            resa som Sverige och som står inför samma utmaning att förvandla
            resurser till försvarsförmåga.
          </note>
          <note>
            Sverige bör lära av hur andra länder gör. Vi bör till exempel
            lära av Tyskland, som skapar processer för styrning, genomförande
            och uppföljning av försvarsreformerna.
          </note>
          <note>
            Försvarsberedningen föreslår att den avdelning som nu finns på
            Justitiedepartementet och som har ansvar för civilt försvar bör
            föras över till Försvarsdepartementet och där bilda en egen avdelning
            som har samlat ansvar för totalförsvarsplaneringen.
          </note>
          <note>
            Moderaterna anser att även Fortifikationsverket bör överföras
            till Försvarsdepartementet för att det verkligen ska bli ett totalförsvarsdepartement.
          </note>
          <note>
            När det gäller Försvarsmakten finns det ett behov av att stärka
            generaldirektörens och den ekonomiska styrfunktionenens roll.
            Försvarsberedningens förslag om en självständig myndighet för
            uppföljning och utvärdering av totalförsvaret är ett viktigt steg
            för att förbättra långsiktigt byggande av förmåga och kostnadskontroll.
          </note>
          <note>
            Fru talman! Vi vill även peka på behovet av att vidta åtgärder
            som minskar politikens detaljstyrning av myndigheten samt på behovet
            av att på sikt decentralisera ansvar och beslutsfattande inom
            Försvarsmakten. En viktig del i detta är att öka det personliga
            ansvaret för den verksamhet man är satt att leda. Det ska finnas
            ett personligt ansvar hos den officer som är högsta chef för ett
            krigsförband att kunna redovisa statusen när det gäller uppfyllnad
            av personal och materiel och ytterst krigsduglighet. Dessutom
            ska personen i fråga kunna redogöra för hur arbetet att öka krigsdugligheten
            fortskrider, och dessa uppgifter ska vara tillgängliga för den
            högsta politiska ledningen på Försvarsdepartementet.
          </note>
          <note>
            Slutligen behöver det göras en översyn av frågan om hur försvarsförmågan
            följs upp. I dag mäts krigsduglighet utifrån ett antal parametrar
            där saker som personal- och materieluppfyllnad, beredskap samt
            övning utgör måttstocken. Detta är bra. Det finns fasta parametrar
            som är direkt mätbara. Utöver detta bör det även göras årliga
            aggregerade avvägningar där den egna förmågan ställs mot den som
            motståndaren besitter och utvecklar för att man ska kunna avgöra
            om det behövs förändringar.
          </note>
          <note>
            Den verksamhet som försvaret bedriver är på många sätt unik.
            Ytterst syftar den till att i ett krigsläge kunna försvara vårt
            land. Det betyder att myndigheten ofta behöver särlösningar för
            olika funktioner. Dessa är i de flesta fall av godo och syftar
            till att höja säkerheten, men ibland leder de till ökad onödig
            byråkrati. Moderaterna vill därför tillsätta en utredning som
            ser över hur byråkrati och regelkrångel kan minska i Försvarsmakten.
            Vi vill också att undantag från vissa standarder och regler ska
            kunna göras om det föreligger nationella säkerhetsskäl eller om
            en särskilt brådskande fråga behöver åtgärdas.
          </note>
          <note>
            Fru talman! Hemvärnet, som i dag utgör drygt 40 procent av Försvarsmakten
            personellt, har de senaste åren genomgått en positiv utveckling
            mot en vassare organisation. Det är också en mycket kostnadseffektiv
            del av Försvarsmakten som skapar en värdefull folkförankring.
            Förbanden är mer välövade, och modern utrustning har tillförts
            hemvärnet. I takt med att säkerhetsläget har försämrats i Sveriges
            närområde har också försvaret av det egna territoriet blivit allt
            viktigare. För detta är hemvärnet en central aktör.
          </note>
          <note>
            Det finns en stor potential att ytterligare stärka hemvärnet
            och på så sätt även stärka försvaret av Sverige. Vi vill därför
            att hemvärnet ska vara en egen försvarsgren. Det skulle ge organisationen
            en större autonomi inom Försvarsmakten och bättre möjligheter
            att utvecklas. Med den nya, decentraliserade ledningsstrukturen
            är det också viktigt att tydliggöra hemvärnets centrala roll genom
            att synliggöra det som egen försvarsgren. Det faktum att hemvärnet
            styrs av ett annat regelverk än övriga Försvarsmakten understryker
            det behovet. Inte minst skulle hemvärnet kunna fylla en viktig
            roll för att skydda samhällsviktig infrastruktur.
          </note>
          <note>
            Att göra hemvärnet till en egen försvarsgren kräver dock att
            frågan om vilken autonomi och roll hemvärnet ska ha i en krigssituation
            klargörs. Ett alternativ är att i händelse av krig låta hemvärnschefen
            underställas arméchefen och att låta hemvärnschefen få huvuduppgiften
            att leda den markterritoriella verksamheten i de bakre områdena.
            Hemvärnets uppgifter i krig bör dessutom inte begränsas till att
            skydda och bevaka, utan i hemvärnsförbandens instruktion ska det
            även vid väpnat angrepp ingå att kun ­ na försvara och förstöra.
          </note>
          <note>
            Numerären i hemvärnet bör utökas. Det skulle stärka försvaret
            av det svenska territoriet betydligt med fler lokala förband som
            inom några timmar kan vara på plats vid en kris. Under nästa inriktningsperiod
            bör hemvärnet fylla upp de 25 000 befattningar som redan finns.
            I dag är drygt 21 000 av dessa uppfyllda. På sikt ska målet vara
            att hemvärnet ska nå 30 000 soldater.
          </note>
          <note>
            Det finns även ett flertal saker som bör övervägas för att ge
            hemvärnet mer kvalificerade uppgifter och modernare materiel.
            Sedan 2014 har hemvärnet tilldelats granatkastare, något som ger
            förmåga till indirekt eld, detta som ett resultat av försvarsuppgörelsen
            2015. Försvarsberedningen har även tidigare föreslagit att hemvärnet
            skulle utbildas och utrustas med luftvärn av typen Robot 70. Utöver
            luftvärn finns även förslag på att hemvärnet skulle kunna bistå
            med att lägga reservbroar.
          </note>
          <note>
            Från Moderaternas sida vill vi även lyfta möjligheten att utnyttja
            robot ­ systemen 55 och 56, vilka fortfarande finns i svenska
            militära förråd. På sikt skulle de flesta hemvärnsbataljoner kunna
            tillföras pansarvärnsförmå ­ ga genom användande av de system
            som redan finns hos försvaret. Hem ­ värnet torde också vara relevant
            inom skyddet av digital infrastruktur och kunna verka i cyberkrigssfären.
          </note>
          <note>
            Den framtida personalförsörjningen av ett större hemvärn kommer
            att kräva åtgärder, särskilt i områden i Sverige med l itet demografiskt
            rekryteringsunderlag. Moderaterna vill därför införa den modell
            med lokalförsvarsförband som föreslås i utredningen En robust
            personalförsörjning av det militära försvaret . Personalförsörjningen
            till lokalförsvarsförbanden ska kunna ske genom direktrekrytering
            av dem som redan genomgått värnplikt.
          </note>
          <note type="speaker">
            Anf. 47 ROGER RICHTOFF (SD):
          </note>
          <note>
            Fru talman! Jag ska börja med att säga någonting om budget. Vid
            förra mötet vi hade här i kammaren frågade jag samtliga partier
            om de hade förankrat detta med 1 ½ procent till 2025 i sina partiledningar.
            Samtliga utom Socialdemokraterna, Vänsterpartiet och Miljöpartiet
            hade förankrat detta. Vi sitter nu i en försvarsberedning där
            vi har kommit väldigt långt. Vi enades tidigt om dessa 1 ½ procent
            till försvarsbudgeten. Min fråga är: Har ni nu pratat med era
            partiledningar? Eller kommer det på höstkanten att starta ännu
            en debatt i kammaren om vilken budget man ska ha? Kom vänligen
            upp och tala om det!
          </note>
          <note>
            Vad gäller budgeten för Försvarsmakten mer konkret tycker Sverigedemokraterna
            att vi bör ha en långsiktighet. Det tror jag att vi är överens
            om. Vi kommer också att föreslå att anslagen nu blir på tre år.
          </note>
          <note>
            Som ett exempel kan jag nämna att Försvarsmakten före jul fick
            18 miljarder. Då har de det på tre år, i stället för att ständigt
            behöva komma tillbaka i höstbudgetar och undra om de får dessa
            pengar eller inte. Den stora kapplöpningen om att göra av med
            pengar börjar i oktober november. Jag har själv varit med om detta
            många år som officer: Gör av med pengarna! Vi vill att man ska
            kunna flytta dem. Riksdagens utredningstjänst, RUT, svarade mig
            häromdagen att det är fullt möjligt med treåriga anslag. Detta
            kommer vi att återkomma till.
          </note>
          <note>
            Sedan har vi ju en försvarsberedning som går på fem år. Det borde
            vara inriktningen även för pengarna.
          </note>
          <note>
            Apropå budgeten vill jag ta upp en annan sak. Nu är ni väl riktigt
            glada allihop när ni har fått ert Patriotsystem. Jag stod här
            i kammaren och sa: Här kommer det inte att räcka med några 12
            miljarder! Det är 15, 20, 25, 30 miljarder från skattebetalarna
            för att köpa ett system som kanske inte är kasst men i alla fall
            inte up-to-date. Vi har en radar som ser 120 grader. Vi sköt bort
            systemet på Auroraövningen. Det lägger ni skattebetalarnas pengar
            på. Det är ni som är ansvariga för att vi får det här systemet
            om tre fyra år. Det skulle vara intressant att höra om ni fortfarande
            tycker att det här var en lysande idé. Vi får ingenting på våra
            korvetter. Med vårt system hade vi haft ett bra luftvärnssystem
            på vartenda ett av våra ytstridsfartyg i Visbyklassen. Vi hade
            haft robotar med olika system och med svensk radar på fler ställen
            om vi hade gått på vår linje.
          </note>
          <note>
            Nu får ni chansen igen, när vi kommer tillbaka till Visbyklassen,
            att sätta CAMM-robotar där. Nu är vi nämligen överens om vi behöver
            ett luftvärnssystem på våra Visbykorvetter. Då skulle jag vilja
            fråga: Kan ni inte tänka er att sätta er ned och fundera på vilka
            system vi ska ha, i stället för att lita på någon enstaka tjänsteman?
            Det är jättestora pengar som skattebetalarna lägger in i ett system
            som inte är up-to-date över huvud taget.
          </note>
          <note>
            Vad vill vi med marinen? Vi har tidigare motionerat om det här,
            och här kommer nu en sammanfattning av de viktigaste delarna.
            Vi har skrivit betydligt mycket mer, fru talman, men här kommer
            en del av det.
          </note>
          <note>
            Modifiering av Visbyklassen – det är en gammal motion – vill
            vi naturligtvis sätta igång med direkt. Sedan diskuterar vi om
            vi ska ta Göteborgsklassen, alltså Visbykorvetter som ligger i
            malpåse i stort sett, och uppgradera dem. Vi fick en prisuppgift
            på att det skulle kosta 3 ½ miljard att uppgradera dem till Visbyklassen.
            Det finns andra varianter på uppgraderingar. Ska vi göra detta,
            eller ska vi satsa på nya korvetter i stället för att lägga 3
            ½ miljard för en halvtidsmodifiering? Vi förlänger livslängden
            på de här korvetterna till kanske 2035. Vi måste börja någonstans
            att bygga en ny version. Jag har börjat tveka när det gäller om
            det är så klokt att driva frågan om uppgraderingarna. Jag vet
            inte riktigt än. Vi från Sverigedemokraterna har inte landat i
            detta ännu, fru talman.
          </note>
          <note>
            Antalet ytstridsfartyg behöver öka, och när vi passerar tio är
            det dags att upprätta en ytstridsflottilj till. Västerhavet, Göteborg,
            är också föremål för en placering av våra marina stridskrafter.
            Det har vi också skrivit om tidigare.
          </note>
          <note>
            Sedan vill vi också ha ytterligare minröjningsresurser och minutläggningsresurser.
            Vi vill även etablera amfibieförband och öka antalet kraftigt.
            En naturlig bas är i Västerhavet, förutom en marinbas, och det
            ingår i så fall i den marinbasen. Det har vi också tidigare motionerat
            om. Det kan man säga skulle kunna vara en sammanfattning om marinen.
          </note>
          <note>
            När det gäller armén har vi sagt att vi behöver gå upp till sju
            brigader för att kunna försvara hela landet, och därutöver behövs
            stadsskyttebataljoner i våra städer Göteborg, Malmö och Stockholm.
            Det vill vi ha, och vi vill också öka antalet amfibieförband,
            som jag sa.
          </note>
          <note>
            Vi anser också, och vi är ensamma om detta, att armén bör upprätta
            ett rekryteringskontor i Luleå. Det tycker även chefen för norra
            regionen. Det tycker även chefen vid F 21 i Luleå. Det behöver
            inte finnas ett rekryteringskontor hela året utan kanske tre månader.
            Men vad vet de? Ni har ju röstat ned det här förslaget tidigare.
            Ni vet ju bättre.
          </note>
          <note>
            När det gäller brigadluftvärn måste vi också ha ett bataljonsartilleri
            på Gotland. Den stridsgruppen är utan ett bataljonsartilleri.
            Det är en prioriterad fråga för stridsgruppen på Gotland. Det
            måste tillföras ett bataljons ­ artilleri där. På sikt vill vi
            ha ett raketartillerisystem. Det har vi också skrivit om för flera
            år sedan.
          </note>
          <note>
            De sju brigaderna kommer att se olika ut, och det kommer ett
            antal av de andra förbanden också att göra. Sedan är det förstärkningsförbanden
            som ni vet – ingenjörsförband, artilleriförband och så vidare
            – som tidigare kallades fördelningsresurser. Vi vill behålla namnet
            fördelning. Det kan bli så att det blir ett annat ord för detta,
            men det är samma sak ändå. Därmed måste vi inrätta en taktisk
            ledningsresurs i de militära regionerna. De militära regionerna,
            som det ser ut i dag, kan inte leda brigader. Nu finns det ju
            inte så många brigader att leda, men i framtiden måste man tillföra
            brigader och taktiska ledningsresurser. Sedan kan de vara samgrupperade.
          </note>
          <note>
            På samma sätt måste de militära regionerna jackas in med de civila
            områdena så att det blir fyra militärregioner och fyra civila
            regioner för enklare samordning och samverkan mellan dem. Det
            är också en viktig fråga som vi vill driva.
          </note>
          <note>
            När det gäller flyget behöver vi på sikt 150 – vi har skrivit
            200 – Jas Gripen Erik. Nu behåller vi C/D-versionen och utvecklar
            Gripen Erik, och på sikt utvecklar vi 150–200 sådana. Varför svävar
            vi lite grann när det gäller antalet? Det står 200 i papperen.
            Jo, frågan är om ett eventuellt samgående med Finland skulle kunna
            reducera antalet JAS Gripen Erik. Jag tror att det kan det.
          </note>
          <note>
            Fru talman! Jag ser att talartiden är ute. Jag ber att få stödja
            våra reservationer 1 och 8.
          </note>
          <note type="speaker">
            Anf. 48 DANIEL BÄCKSTRÖM (C):
          </note>
          <note>
            Fru talman! Tack för möjligheten att i dag få vara med och debattera
            de här viktiga och centrala militära frågorna!
          </note>
          <note>
            Försvarsberedningen nämns i dagens betänkande, och det är ett
            oerhört viktigt arbete som görs just nu i vår breda, parlamentariska
            samtalsverksamhet, som man kan kalla det, där vi träffas ofta
            och har gjort så de senaste två åren. Vi har ett forum för konsultationer
            mellan regeringen och riksdagens partier. Det här samrådsforumet
            har pågått sedan 90-talet om försvars- och säkerhetsfrågor.
          </note>
          <note>
            Vi kan väl säga att vi nu står inför slutfasen, slutspelet, där
            de verkliga förutsättningarna ska utformas när det gäller hur
            nästa försvarsbeslut ska dimensioneras. Den absolut största frågan
            handlar om vilken ekonomisk ram och vilka ekonomiska möjligheter
            som kommer att vägleda prioriteringarna i nästa steg.
          </note>
          <note>
            Jag har i dag en oerhört viktig ambition, och det är att bidra
            till att vara med och förhandla fram en ram som håller över nästa
            försvarsinriktningsperiod. Det behövs, för vi har ett läge där
            Sverige behöver stärka totalförsvarsförmågan och det militära
            försvaret.
          </note>
          <note>
            I en tid när den globala tyngdpunkten flyttas alltmer österut,
            världsordningen blir mer och mer baserad på icke-demokratiska
            värderingar och stormakterna utvecklas i en riktning som vi inte
            har sett tidigare påverkas vårt närområde men också det globala
            säkerhetsläget. Det motiverar verkligen att vi behöver tillföra
            mer resurser till försvaret.
          </note>
          <note>
            Den 14 maj, om sex veckor, ska vi vara klara, och ännu har inte
            reger ­ ingspartierna deklarerat sina ambitioner rörande de ekonomiska
            ramarna för kommande försvarsberedningsrapport. Det är hög tid
            att nu öppet redo ­ visa vad man har för ambitioner. Vi har påtalat
            detta i tidigare debatter i kammaren, och jag gör det igen. Utan
            det beskedet kan inte en praktisk och konstruktiv slutdialog om
            förutsättningarna föras på bästa sätt. Det är hög tid att komma
            vidare i den viktiga finansiella diskussionen.
          </note>
          <note>
            Vi kan ha många olika ambitioner när det handlar om militär förmågeutveckling.
            Det har vi också, i respektive parti, men vi behöver få helheten
            att gå ihop.
          </note>
          <note>
            Vårt mål, som också ska repeteras, är att vi ska nå minst det
            nordiska snittet för andel av bnp för nästa försvarsperiod. Det
            är drygt 1 ½ procent som det vandrar uppåt eftersom våra grannländer
            successivt tar steg nu för att öka anslagen för de militära utgifterna.
            Det är viktigt.
          </note>
          <note>
            Eftersom dagens betänkande tar upp förbandsstruktur och organisation
            ser vi att krigsorganisationen som ska beslutas av riksdagen behöver
            utvecklas. Vi behöver fler brigader, och vi behöver ett hela-landet-perspektiv
            med en förankring lokalt som möjliggör arbetet med fler regementsplatser
            och bildningar på olika sätt så att det kan bli en ökad täckningsgrad
            på verksamhet runt om i det här landet. Vi ser både på öst- och
            på västkusten men även uppe i norr att det finns mycket att jobba
            med här för att få ännu fler verksamheter på plats och också utvecklas.
            Det vill vi vara med och bidra till.
          </note>
          <note>
            Vi ser också, när det gäller hemvärnet, att det finns oerhört
            mycket att jobba vidare på där – denna frivilliga resurs och detta
            engagemang är så starkt. Förra sommaren kunde vi på många håll
            i landet se vilka ovärderliga insatser som gjordes av hemvärnsmän
            och hemvärnskvinnor som engagerade sig för att hjälpa till med
            att släcka bränderna som drabbade många olika skogsägare runt
            om i landet. Vi såg också hur uthålligheten och påfrestningarna
            påverkade över tid hur man kunde klara att upprätthålla beredskapen
            och också finnas på plats.
          </note>
          <note>
            Hemvärnet är, som vi har hört i debatten, oerhört viktigt och
            är med sina 40 bataljoner en stor del av arméstridsk rafterna.
            Det står också för 40 procent av försvarets personella resurser.
          </note>
          <note>
            Att det behöver göras mycket här kan vi vara överens om. Några
            exempel på saker som jag ser som viktiga är
          </note>
          <note>
             att det ska vara säkerställt att det finns personellt materiel
            för var och en
          </note>
          <note>
             att vi kan öka antalet granatkastare
          </note>
          <note>
             att vi kan få mer samarbete med våra nordiska grannländer,
            inte minst Norge
          </note>
          <note>
             att vi utrustar fler bataljoner med ett system som möjliggör
            för bättre luftvärnsförmåga.
          </note>
          <note>
            Det kan också sända signaler till eventuella motståndare att
            vi har en beredskap överallt i landet. Vi har nämligen väldigt
            god yttäckning och folkförankring via hemvärnet. Det är värdefullt
            när det handlar om att stärka totalförsvaret. När det gäller att
            stärka försvarsviljan hos befolkningen är hemvärnet också ovärderligt.
            Man når ut till många fler och kan attrahera fler att gå med i
            hemvärnet.
          </note>
          <note>
            Vi står också bakom ambitionen att öka numerären till 30 000.
            Det är ett viktigt mål i de kommande slutförhandlingarna och i
            Försvarsberedningens arbete.
          </note>
          <note>
            Hemvärnet behöver få en allt viktigare roll också när det handlar
            om värdlandsstöd, skydd och mobilisering av andra krigsförband
            och att skydda och försvara anläggningar, kritisk infrastruktur
            och olika områden. Här ser vi att det är begränsande utifrån vilka
            resurser som i dag finns. Mer behöver göras för att tillföra kapacitet.
          </note>
          <note>
            Hemvärnet har hög tillgänglighet, stor numerär och är också ofta
            snabbt på plats. Det är centralt när vi pratar om militär förmågeutveckling.
          </note>
          <note>
            Fru talman! Jag vill yrka bifall till reservation 2 och 13.
          </note>
          <note>
            Jag vill också tala om vikten av att ta till vara de skjutfält
            och övningsområden som finns runt om i landet. En för oss viktig
            fråga i arbetet med Försvarsberedningen är att ta till vara befintlig
            infrastruktur, befintliga miljötillstånd och tillstånd för verksamhet,
            så att man kan möjliggöra för ännu mer övning, året runt, i olika
            väderlekar och i olika klimatzoner, från norr till söder.
          </note>
          <note>
            Det är också viktigt att säkerställa att de här anläggningarna
            kan finnas till förfogande på lång sikt. Och fokus ska ligga på
            att använda fler anläggningar än i dag. Flera är vilande. Det
            här är viktigt för hemvärnet men också för övrig militär verksamhet,
            på land men också till sjöss, i nästa försvarsinriktningsperiod.
          </note>
          <note>
            I synen på det här behöver det finnas en samklang mellan olika
            myndigheter i totalförsvarsplaneringen – mellan kommunal nivå,
            länsstyrelser och andra aktörer inom vår offentliga verksamhet
            – så att processerna som pågår också kan utvecklas.
          </note>
          <note>
            Fru talman! Det nya säkerhetspolitiska läget ställer skärpta
            krav på vår försvarsförmåga. Centerpartiet har länge arbetat för
            att både stärka försvarsförmågan och öka anslagen. Vi är beredda
            att de närmaste veckorna bidra till att det blir ett ordentligt
            mål och att det så småningom kanske kan tas beslut här i kammaren
            som möjliggör för ökade resurser och tydliga målsättningar för
            krigsorganisationen de närmaste åren.
          </note>
          <note>
            (Applåder)
          </note>
          <note type="speaker">
            Anf. 49 HANNA GUNNARSSON (V):
          </note>
          <note>
            Fru talman! Ärade ledamöter! Hej till er som lyssnar och tittar!
          </note>
          <note>
            I dag debatterar vi en stor mängd motioner på försvarspolitikens
            område under den väldigt breda titeln Militära frågor . I det
            blocket finns en motion som jag är väldigt stolt över att Vänsterpartiet
            har lämnat in. Den heter Försvarsmakten, klimat och miljö .
          </note>
          <note>
            Jag vill redan nu meddela att jag yrkar bifall till Vänsterpartiets
            reservation nr 9.
          </note>
          <note>
            Miljö- och klimatfrågorna är vår tids största ödesfråg or . Alla
            människor och hela samhället måste ta ett ansvar för en hållbar
            omställning. Alla myndigheter – också Försvarsmakten – ska göra
            sitt för att hindra klimatförändringarna och stoppa miljöförstöringen.
          </note>
          <note>
            Klimatförändringar och naturkatastrofer är allvarliga hot mot
            landets och invånarnas säkerhet. Vi har många exempel från den
            senaste tiden: bränder, översvämningar och torka. Runt om i världen
            är naturkatastrofer en av grundorsakerna till krig och konflikter.
            Att motverka klimatförändringarna är alltså att arbeta för en
            fredligare och säkrare värld.
          </note>
          <note>
            Försvaret är en verksamhet som har ganska stor påverkan på miljön
            med stora fordon, flygplan, båtar och ammunition. Mark, vatten
            och luftrum tas i anspråk.
          </note>
          <note>
            I Vänsterpartiets motion om Försvarsmakten och miljön sätter
            vi ned foten och slår fast att Försvarsmakten måste bli bättre
            på att ta sitt ansvar för en bättre miljö. Som ett led i detta
            arbete föreslår vi en fristående myndighet för tillsyn och kontroll
            på hälso- och miljöområdet inom försvaret. Vi menar också att
            Försvarsmakten måste ges nya instruktioner som går i linje med
            den ganska nya klimatlagen och det klimatpolitiska ramverket,
            så att miljö- och klimatarbetet verkligen får högsta prioritet
            i hela samhället.
          </note>
          <note>
            Enligt miljöbalken ska mark- och vattenområden användas för de
            ändamål området är bäst lämpat för. Men samtidigt står det i miljöbalken
            att totalförsvarets intressen går före andra intressen. Att i
            dagens läge sätta försvarets intressen framför behovet av rent
            dricksvatten, biologisk mångfald, hållbar energiproduktion eller
            möjlighet till gröna näringar, till exempel renskötsel, är inte
            rimligt. Vi måste börja sätta miljön högst upp på dagordningen
            och ge den högsta prioritet i allt vi gör. Vi har verkligen inte
            råd att göra något annat.
          </note>
          <note>
            Fru talman! I Vänsterpartiets motion om Försvarsmakten och miljön
            nämner vi flera områden i landet där Försvarsmaktens intressen
            och miljöarbetet står i motsättning till varandra. Ett av dessa
            områden är det som kallas Blekinge Offshore. Det är ett stort
            område med vindkraftverk utanför Blekinges kust.
          </note>
          <note>
            Vindkraft är en viktig förnybar energikälla. Men i dag kan Försvarsmakten
            sätta stopp för planerade byggen av havsbaserad vindkraft om man
            upplever att de inkräktar på ett övningsområde. Det är precis
            det som har hänt vid Blekinges kust. Vi i Vänsterpartiet menar
            att det måste gå att kombinera flygövningar med att producera
            mer vindkraft i Sverige.
          </note>
          <note>
            I Norrbotten finns stora övnings- och testområden som oroar oss
            i Vänsterpartiet, framför allt det som heter Vidsel. Det är ett
            väldigt stort fjällområde där både svenska och utländska trupper,
            bland annat Natotrupper, övar med flyg och drönare. Övningarna
            i detta område får stora konsekvenser för djurlivet, för turismen
            och för näringslivet, framför allt för renskötseln. Här råder
            alltså mycket stor konkurrens mellan olika intressen, och gröna
            näringar tvingas stå tillbaka. Vänsterpartiet föreslår att en
            utredning görs för att klargöra effekterna av övningarna i Norrbotten
            på miljö och näringar.
          </note>
          <note>
            Den viktigaste delen av Vänsterpartiets motion om Försvarsmakten
            och miljön är stycket om Vättern. Vättern är dricksvattentäkt
            för 280 000 personer. Det är ett antal som med stor sannolikhet
            kommer att öka framöver. Området runt Vättern är en unik miljö
            för djurliv och växtlighet och ett uppskattat turistmål.
          </note>
          <note>
            Men Vättern är också ett stort övningsområde för Försvarsmakten
            som använder området runt och i Vättern för stora övningar. Det
            finns önskemål från Försvarsmakten om att utöka flygövningarna
            runt Vättern och att flyga och skjuta ännu mer. Detta får såklart
            konsekvenser för livet vid och i Vättern. Gammal ammunition ligger
            kvar på botten, och ny ammunition tillkommer varje år.
          </note>
          <note>
            Det finns ett stort engagemang bland de m som bor omkring Vättern
            mot flygövningarna och föroreningen av vattnet. Vänsterpartiet
            föreslår därför att Försvarsmaktens övningar över Vättern ska
            upphöra helt för att säkra tillgången på rent dricksvatten. Dessutom
            måste Vättern saneras så att miljöproblemen inte ökar.
          </note>
          <note>
            Försvarsmakten ska ges goda förutsättningar att öva. Men vi måste
            sätta miljö- och klimatfrågorna högst upp på dagordningen. Det
            finns ingen annan möjlighet om vi ska kunna stoppa de klimatförändringar
            vi ser i dag och lämna över en inte alltför förstörd miljö till
            kommande generationer.
          </note>
          <note>
            Fru talman! Nu tänker jag byta ämne helt och hållet och säga
            några ord om den andra av Vänsterpartiets motioner i detta betänkande.
          </note>
          <note>
            Vänsterpartiet föreslår i en motion att Sverige ska bli en republik.
            I den motionen har vi med att systemet med hovets adjutanter ska
            ses över. En adjutant är en officer, alltså en högt utbildad person
            inom Försvarsmakten, som en månad om året ägnar sig åt att hjälpa
            kungen och kronprinsessan under deras resor och studiebesök. Vänsterpartiet
            menar att det här systemet måste ses över. Officerarna behövs
            på sina arbetsplatser inom Försvarsmakten; de är inte till för
            att hjälpa kungen och kronprinsessan på deras resor.
          </note>
          <note type="speaker">
            Anf. 50 MIKAEL OSCARSSON (KD):
          </note>
          <note>
            Fru talman! I dag debatterar vi försvarsutskottets betänkande
            om militära frågor.
          </note>
          <note>
            Låt mig på en gång yrka bifall till reservation 3 av Kristdemokraterna.
            Jag står självfallet bakom alla våra reservationer, men för tids
            vinnande yrkar jag bifall bara till en.
          </note>
          <note>
            Som redan har sagts här i dag befinner sig Sverige i ett skärpt
            säkerhetsläge. Det har också nämnts att vi är mitt uppe i avslutningen
            av en försvarsberedning, ett arbete som har pågått under två och
            ett halvt år. Tanken är att vi ska presentera vårt förslag i maj.
          </note>
          <note>
            Fru talman! Några av oss var på en resa i österled. Jag ska inte
            dra hela resan här, men jag ska ta upp en sak som jag tog med
            mig från den. Vi var i Ukrainas huvudstad Kiev, som ligger på
            samma avstånd som Paris. Man kan flyga till Paris, och man kan
            flyga till Kiev; avståndet är lika långt. Vi flög till Kiev för
            att informera oss om läget där, fru talman, och vi besökte ett
            militärsjukhus. Under den konflikt som har pågått sedan 2015 då
            Ryssland gick in och tog Krim har 14 000 människor dödats, och
            fortfarande dödas tio människor i veckan.
          </note>
          <note>
            Det var väldigt skakande för mig och, tror jag, flera andra i
            gruppen att besöka det här sjukhuset, som under dessa fem år har
            hjälpt ungefär 10 000 svårt skadade. Till exempel träffade vi
            en soldat som för bara några veckor sedan hade gått på en mina
            och fått sitt ben förstört och amputerat. Jag vill bara ta upp
            detta, för vi har varit lyckligt lottade i Sverige – vi har varit
            utan krig i 200 år. Det är fantastiskt. Men låt oss inte glömma
            att vi inte är vaccinerade och att det i Europa pågår ett krig
            just nu.
          </note>
          <note>
            Min slutsats, fru talman, är just hur viktiga de militära frågorna
            är. Vi måste förstärka vår försvarsmakt. Vi har en bra försvarsmakt,
            men den är alldeles för liten givet hur stort Sverige är och givet
            de hot vi ser framför oss. Under överskådlig framtid kommer det
            nämligen inte att bli bättre. Det vore trevligt, men sannolikt
            kommer det att bli tuffare.
          </note>
          <note>
            Därför är det viktigt att vi lägger tid, kraft och energi – och
            även pengar – på den här delen, för det kommer att kosta pengar.
            Som Daniel Bäckström var inne på tidigare ligger vi definitivt
            under jämfört med andra länder. Norge ligger på 1,5 procent av
            bnp, och Finland kommer om några år att vara uppe i 2 procent.
            Sverige ligger på 1 procent. Det duger inte. Därför är det viktigt
            både att vi har en plan för hur vi under en tioårsperiod kan nå
            2 procent och att vi ser vad som behöver göras långsiktigt. Jag
            ska inte ta upp allting, men jag vill nämna några saker som gäller
            för de olika områdena.
          </note>
          <note>
            När det gäller armén har vi i dag två brigader, men egentligen
            är det bara en – den som övade i Aurora. Här ser vi att vi behöver
            gå upp, steg för steg, till sex brigader.
          </note>
          <note>
            När det gäller marinen är den bra, men den är också för liten.
            Vi måste i framtiden kunna se till att vi kan försvara både ostkusten
            och västkusten samtidigt. Det är ingen avancerad prognos att man
            vill se till att förnödenheter kommer fram om något skulle hända.
            Förnödenheterna kommer ju via Göteborg, och vi måste därför se
            till att vi har stridsfartyg baserade även där. Det handlar om
            att vi ska kunna försvara oss.
          </note>
          <note>
            Sverige är ett stort land, och flygvapnet har historiskt sett
            varit väldigt viktigt. Det kommer det att vara även framdeles.
            Den reservation jag yrkade bifall till tidigare rör särskilt Uppsala.
            Vi har i dag våra JAS-plan baserade i Ronneby, Såtenäs och Luleå,
            och vi behöver komplettera med Uppsala. Det behövs för att vi
            ska kunna försvara oss på det sätt som behövs, inte minst i Mälardalen.
            Vi behöver också se till att vi har reservflygbaser som gör att
            vi kan sprida ut flygplanen. I dag, när vi inte har detta tillgängligt,
            är det alldeles för lätt att slå ut oss. Det måste vi ändra på,
            och vi måste se till att utöka basorganisationen så att vi kan
            använda dessa sidobaser på ett effektivt sätt.
          </note>
          <note>
            Det finns även mycket som behöver adresseras när det gäller det
            civila försvaret, till exempel cyberattacker.
          </note>
          <note>
            Med detta sagt vill jag till sist bara ta upp att Nato fyller
            70 år i morgon. Sverige är i dag en nära partner till Nato, vilket
            är jättebra, men vi borde i framtiden bli en fullvärdig medlem.
            Det skulle stärka skyddet både för Sverige och för våra grannar.
            Det är ju vad det ytterst handlar om när vi diskuterar detta –
            att svenska folket ska kunna känna sig trygga från yttre hot.
            Det är därför det är viktigt att vi nu satsar energi och lägger
            till de pengar som krävs för att vi ska få ett försvar som fungerar
            även i tuffa tider.
          </note>
          <note type="speaker">
            Anf. 51 ALLAN WIDMAN (L):
          </note>
          <note>
            Fru talman! När man har hållit på med försvarspolitik i några
            år inser man hur sant det franska uttrycket ”Vouloir et pouvoir
            sont deux” är – att vilja och att kunna är två helt olika saker.
            För fyra år sedan fattade riksdagen ett beslut om en krigsorganisation
            som bland annat, med hänvisning till tidigare talare, skulle innehålla
            två fullt utrustade, samövade armébrigader. Nu berättade arméchefen
            strax före jul att det blir en , och detta trots att det har skett
            ekonomiska tillskott under i stort sett vartenda år av den innevarande
            försvarsbeslutsperioden.
          </note>
          <note>
            Så sent som i förrgår kom också en intern revisionsrapport från
            Försvarets materielverk som utvisade avsevärda fördyringar i det
            materielprojekt som Roger Richtoff tidigare berörde, nämligen
            anskaffningen av den medelräckviddiga luftvärnsroboten Patriot.
            Jag har redan begärt av försvarsutskottets presidium att vi ska
            få veta omfattningen av denna fördyring, för även den kommer naturligtvis
            att påverka när Försvarsberedningen nu ska bygga vidare på en
            krigsorganisation som är i paritet med det säkerhetspolitiska
            omvärldsläge Sverige befinner sig i.
          </note>
          <note>
            Fru talman! I försvarsbeslutet 2009 envisades vi i Folkpartiet,
            numera Liberalerna, med att ett stridsvagnskompani skulle placeras
            i ett garage på Gotland. Detta förslag förlöjligades både av våra
            politiska konkurrenter och av massmedierna. Den dåvarande insatschefen
            sa till mig att han kunde tänka sig hundra åtgärder, med högre
            operativ effekt, som behövde vidtas innan man gjorde detta, fru
            talman.
          </note>
          <note>
            Vår tanke, eller rättare sagt Jan Björklunds tanke, med stridsvagnarna
            på Gotland var att de så småningom skulle bemannas när de väl
            hade placerats där – och att de endera dagen skulle öva på Tofta
            skjutfält. Så har nu skett, och vi tillför med några års mellanrum
            nya förbandsenheter till Gotland, som är vår ojämförligt mest
            strategiska landsända. Den som har bemäktigat sig Gotland har
            möjlighet att bestämma huruvida militär hjälp ska kunna föras
            från väster i östlig riktning vid en eventuell konflikt i Östersjön.
          </note>
          <note>
            Skulle Gotland gå förlorat för Sverige skulle med dagens militära
            teknologi också det övriga svenska fastlandet bli oerhört svårt
            att försvara. Vi stöder utvecklingen med en remilitarisering av
            Gotland, men vi märker att den nuvarande planeringen inte fullt
            ut utnyttjar öns strategiska potential. Det är bra med granatkastare.
            Det är bra med luftvärnskanonvagnar. Det är bra med mekaniserade
            förband. Men vi behöver också resurser som innebär att vi kan
            verka mot en motståndare innan han stiger i land på ön. Får han
            väl göra det är det nästan för sent.
          </note>
          <note>
            Därför, fru talman, behöver vi tillföra Gotland långräckviddiga
            robotvapen med hög precision. Sverige har den typen av vapen i
            sin arsenal redan i dag, och om de placeras på Gotland har de
            förutsättningar att ingripa mot allting som hotar oss på den egentliga
            Östersjön.
          </note>
          <note>
            Fru talman! Med det yrkar jag bifall till reservation 4.
          </note>
          <note type="speaker">
            Anf. 52 MARIE AXELSSON (S):
          </note>
          <note>
            Fru talman! Jag yrkar bifall till förslaget i betänkandet.
          </note>
          <note>
            Just nu är, som vi har hört från flera ledamöter, Försvarsberedningen,
            som leds av den tidigare talmannen och försvarsministern Björn
            von Sydow, som för övrigt bor i min hemkommun, i full gång med
            att färdigställa den slutgiltiga rapporten. Den ska redovisas
            för Peter Hultqvist i maj. Naturligtvis måste en ekonomisk ram
            som håller förhandlas fram. Det är en utmaning. Önskelistan är
            lång. Det hör vi här i dag. Vi måste ta till vara den befintliga
            infrastrukturen, som Daniel Bäckström var inne på.
          </note>
          <note>
            Flera av de ledamöter i försvarsutskottet som sitter här i kammaren
            ingår i Försvarsberedningen. Jag är inte en av dem. Försvarsberedningens
            uppgift är följa den säkerhetspolitiska utvecklingen i omvärlden
            och redovisa sin syn på viktigare långsiktiga försvars- och säkerhetspolitiska
            frågor inför regeringens förslag till riksdagen. Under första
            kvartalet 2020 ska ett nytt försvarsbeslut tas fram.
          </note>
          <note>
            Riksdagen har i och med det gällande försvarsbeslutet beslutat
            att målen för det militära försvaret från och med 2016 ska vara
            att enskilt och tillsammans med andra, inom och utom landet, försvara
            Sverige och främ ­ ja vår säkerhet.
          </note>
          <note>
            Regeringen har också angett att Försvarsmakten bör bidra till
            målen för vår säkerhet och målen för det militära försvaret genom
            att enskilt och tillsammans med andra myndigheter, länder och
            organisationer lösa följande uppgifter:
          </note>
          <note>
             upprätthålla tillgänglighet i fred samt beredskap för intagande
            av höjd beredskap för att kunna förebygga och hantera konflikter
            och krig samt skydda handlingsfriheten
          </note>
          <note>
             främja säkerheten genom deltagande i operationer på vårt eget
            territorium, i närområdet och utanför närområdet
          </note>
          <note>
             upptäcka och avvisa kränkningar av det svenska territoriet
            och i enlighet med internationell rätt värna suveräna rättigheter
            och nationella intressen i områden utanför detta
          </note>
          <note>
             med befintlig förmåga och resurser bistå det övriga samhället
            och andra myndigheter vid behov.
          </note>
          <note>
            Jag ska försöka visualisera nuläget inför den faktiska tillväxtperiod
            som försvaret står inför. Ja, ni hörde rätt: tillväxtperiod. Men
            för att kunna göra det måste vi titta i backspegeln.
          </note>
          <note>
            Vi ska se det svenska försvaret framför oss som ett stort lastfartyg
            som lämnade hamnen för ett antal år sedan, fullastat med förmågor
            och material. Allt fanns med ombord: gott om personal, gott om
            befäl, vapen, specialistkunskaper, flygplan, ubåtar, ytstridsfartyg,
            helikoptrar, tekniker, kockar med mera. Vi hade ett starkt försvar.
          </note>
          <note>
            Under den långa avmagringsresa som fartyget gjort har det lastats
            av lite material i någon hamn och lite förmågor i någon annan
            hamn. När nu fartyget åter ligger i land kan man tro att det är
            tomt, men det är det inte. Det finns en hel del försvar kvar.
            Det bästa av allt är att det finns lite kvar av nästan allt. Nu
            ska det här stora fartyget börja fyllas på igen, och då är det
            viktigt att det lastas rätt. Kompetensen finns kvar inom de flesta
            områden. Men inom vissa områden är kompetensen smal, viktig och
            väldigt känslig.
          </note>
          <note>
            Fru talman! Nu till poängen! Det gäller att lasta det här fartyget
            rätt nu. Logistik är inte alltid lätt, mina vänner. Om det inte
            lastas rätt kommer fartyget att få slagsida och kantra. Det finns
            en oro från expertisens håll. Nästa försvarsbeslut är viktigt.
            Det försvarsbeslut som ska läggas fram för beslut om ganska precis
            ett år här i kammaren avgör försvarets utveckling och tillväxtkurva
            framöver. Just därför är det så viktigt att invänta Försvarsberedningens
            rapport och att lyssna på expertisen inom Försvarsmakten innan
            några andra beslut, likt förslagen i motionerna som finns redovisade
            i detta betänkande, går igenom. Sådana beslut kan nämligen göra
            att det här fartyget blir väldigt svårlastat, och då är det inte
            säkert att vi når verkan i målet, nämligen att få fram ett robust
            och uthålligt svenskt försvar.
          </note>
          <note>
            Fru talman! I och med det senaste och fortfarande gällande försvarsbe
            ­ slutet, som avsåg propositionen Försvarspolitisk inriktning
            – Sveriges för ­ svar 2016–2020 , godkände riksdagen regeringens
            förslag till mål för det militära respektive det civila försvaret
            och ett förslag om den huvudsakliga inriktningen för krigsförband
            i försvarsmaktsorganisationen 2016. Dess ­ utom godkände riksdagen
            de krav på operativ förmåga som riksdagen tidi ­ gare hade beslutat
            skulle upphöra att gälla. Riksdagen fattade inga nya be ­ slut
            om nya krav på operativ förmåga för perioden 2016–2020.
          </note>
          <note>
            Den 9 januari 2017 beslutade försvarsminister Peter Hultqvist
            om nya anvisningar för Försvarsberedningens fortsatta arbete,
            som utgör en del av grunden för ett nytt försvarspolitiskt beslut.
            Återigen: I maj presenterar Försvarsberedningen sin slutrapport,
            vilken ligger till grund för det nya försvarsbeslut som ska läggas
            fram för riksdagen under första halvan av 2020.
          </note>
          <note>
            Fru talman! Låt oss nu navigera fartyget rätt och fylla det med
            ett svårslaget innehåll! Jag vill härmed yrka bifall till förslaget
            i betänkandet.
          </note>
          <note type="speaker">
            Anf. 53 ROGER RICHTOFF (SD) replik:
          </note>
          <note>
            Fru talman! Vi pratar om 1 ½ procent i Försvarsberedningen. Det
            är klart att detta blir föremål för ett resonemang. Men min fråga
            är egentligen: Pratar inte de som sitter i Försvarsberedningen
            med partiledningen om de målsättningar som vi nu har lagt fast,
            som detta med 1 ½ procent? Om man inte gör detta, om man inte
            orienterar sig om vad som händer i en försvarsberedning, hamnar
            man lite grann på efterkälken, tycker jag.
          </note>
          <note>
            Sedan är det också så att det inte bara handlar om budgeten när
            det gäller Försvarsberedningen, utan även om andra saker. Jag
            ska inte passa på att försöka ställa frågor som kan vara svåra
            att svara på. Jag begränsar mig till kommunikationen mellan dem
            av er som sitter i Försvarsberedningen och er partiledning.
          </note>
          <note>
            Fru talman! Jag vill också passa på att säga att jag tycker att
            Björn von Sydow gör ett utmärkt arbete, så har jag sagt det också.
          </note>
          <note type="speaker">
            Anf. 54 MARIE AXELSSON (S) replik:
          </note>
          <note>
            Fru talman! Jag hade hoppats på en replik från Roger Richtoff.
            Tack så mycket för den!
          </note>
          <note>
            Självklart förs det diskussioner om budgeten. Men jag kan ju
            inte stå här och berätta om dem för dig, Roger Richtoff. Vi behöver
            inte redovisa exakt vad vi pratar om, men naturligtvis förs det
            en diskussion om budgeten. Det är väldigt viktigt för framtiden.
            Vi hör här att önskelistan är lång och detaljerad – faktiskt väldigt
            detaljerad på sina håll.
          </note>
          <note>
            Jag vill ändå säga någonting om dagens försvar. Det är nedbantat.
            Men vi har samtidigt ett kvalitativt modernare försvar med en
            förmågebredd men utan kvantitet och uthållighet. Det är någonting
            som vi bör sträva efter, och det är klart att det kostar pengar.
          </note>
          <note>
            Jag fastnade för något som Roger Richtoff sa tidigare. Det var
            att han vill ha sju brigader. En brigad består av 4 500 soldater.
            Det är 31 500 soldater. Det är väldigt många soldater. I dag har
            vi två brigader.
          </note>
          <note>
            Jag måste ställa en fråga tillbaka till Roger, eftersom ledamoten
            själv sitter i Försvarsberedningen. Ni diskuterar säkert sådana
            här saker. Hur ska man med den personalförsörjning som försvaret
            har i dag kunna nå sju brigader, och inom vilken tid ser du det
            framför dig? Det är en detaljerad fråga.
          </note>
          <note type="speaker">
            Anf. 55 ROGER RICHTOFF (SD) replik:
          </note>
          <note>
            Fru talman! Jag börjar med den sista frågan. Vi talar i vår långtidsplan
            som vi i Sverigedemokraterna har lagt fram om 2033–2034. Vi närmar
            oss ca 22 000 värnpliktiga. På sikt måste man kalla in värnpliktiga.
            Men det går inte att göra det hur fort som helst. Därför har vi
            lagt fram en långsiktig planering för det. Vi måste bygga upp
            infrastruktur och flera garnisoner för de värnpliktiga. Vi måste
            utbilda officerare, som är en nyckel i det hela. Det tar tid.
            Men 2033 är ett mått.
          </note>
          <note>
            Det har vi flyttar fram varje gång eftersom vår politik konstigt
            nog inte har fått genomslag här med en gemensam inriktning, fru
            talman. Men nu tycker jag att vi närmar oss det som vi har föreslagit.
            Vi har kämpat för att få till stånd en utökning av budgeten för
            det. Nu ligger vi på 1,5 procent. Även om inte ni tycker att det
            är intressant att prata med er partiledning är det förvånansvärt
            att ni sitter i Försvarsberedningen dag efter dag utan att tala
            om detta.
          </note>
          <note>
            Ni har gett sken av att det är förankrat. Varför säger ni inte
            ifrån? Det handlar om de 1,5 procenten med uppräkningar. Jag vill
            inte säga för mycket om vad som står. Men det är uppräkningar,
            och hela den utveck ­ lingen är prissatt. Ledamoten bör här också
            kunna svara på det. Varför gör ni inte detta? Varför signalerar
            ni inte: Vi ber att få återkomma till det i Försvarsberedningen?
            Det är först nu på senaste tiden det handlat om det.
          </note>
          <note>
            En brigad består inte alltid av 4 500 man, utan det kan variera.
            Det är inte bara de förbanden, utan det är förstärkningsförbanden
            som vi över huvud taget inte har nämnt här. Det är tusentals man.
            Det är i den storleksordningen. Man får kanske kalla in 40 000
            för att täcka det behovet på sikt på våra brigader.
          </note>
          <note type="speaker">
            Anf. 56 MARIE AXELSSON (S) replik:
          </note>
          <note>
            Fru talman! Jag upprepar mig. Självklart förs det diskussioner
            om budget. När jag hör Roger Richtoff berätta om sakkunskaperna
            som han sitter på tänker jag så här. Jag har läst in mig på området.
            Roger Richtoff har suttit länge i försvarsutskottet och finns
            med i Försvarsberedningen. Jag är en ny ledamot, och jag förundras
            över detaljerna som kommer upp. Någonstans tycker jag att vi ska
            pyssla mer med vad vill uppnå. Det är förmågorna som räknas.
          </note>
          <note>
            Jag vill avsluta replikskiftet med att säga så här. Större dimensioner
            kan vara smartare, ibland. Men rätt dimensionering vid varje givet
            tillfälle är det smartaste.
          </note>
          <note type="speaker">
            Anf. 57 ELISABETH FALKHAVEN (MP):
          </note>
          <note>
            Fru talman! I dag debatterar vi försvarsutskottets betänkande
            med namnet Militära frågor , som innefattar de motioner som inkommit
            under motionstiden i höstas och beskrivningar av hur de möter
            de överenskommelser vi har i Sveriges riksdag i dag om försvarspolitiken
            och de utredningar som är tillsatta och nu genomförs. Det sker
            i väntan på Försvarsberedningens slutrapport, som många har sagt
            här tidigare, som kommer att utgöra det viktigaste underlaget
            för utformningen av nästa försvarspolitiska inriktningsproposition.
          </note>
          <note>
            Försvarsberedningens slutrapport med en samlad bedömning av den
            säkerhetspolitiska utvecklingen och dess konsekvenser för svensk
            försvars- och säkerhetspolitik ska redovisas nästa månad, i maj.
            Jag ser med stort intresse fram emot att ta del av det arbetet
            för att sedan tillsammans med övriga partier i Sveriges riksdag
            fatta kloka, långsiktiga beslut om Sveriges framtida försvarspolitiska
            inriktning. Jag har förhoppningen att vi fortsätter att göra så
            tillsammans.
          </note>
          <note>
            Det moderna totalförsvarskonceptet med ett förnyat engagemang
            för det civila försvaret är mycket välkommet i dessa tider. Utskottet
            föreslår i detta betänkande att riksdagen avslår samtliga motionsyrkanden
            främst med hänvisning till att det inte finns skäl att föregripa
            det pågående arbetet med en ny försvarspolitisk inriktning. Det
            är klokt, och medan jag kommer ihåg det yrkar jag bifall till
            utskottets förslag.
          </note>
          <note>
            Det finns några motioner i betänkandet som mig veterligen inte
            kommer att behandlas inom Försvarsberedningens ramar, så att säga.
            En av dessa handlar om Vättern, en dricksvattentäkt som i dag
            försörjer en kvarts miljon människor med dricksvatten och tillsammans
            med det också är ett övningsfält för provskjutning med bombflyg.
            Jag tror att vi alla kan förstå att det är problematiskt att få
            ihop två så motstående intressen som vattenskyddsområde för dricksvattentäkt
            och bombningar med flyg, militär övningsverksamhet.
          </note>
          <note>
            Vattenskyddsområden är normalt sett omgärdade med relativt kraftfulla
            restriktioner och ska så vara. Fast vi som lyssnade på P1-programmet
            Kaliber häromdagen blev oroade över att dricksvattnet egentligen
            inte är tillräckligt skyddat. Där har vi också ett jobb att göra.
          </note>
          <note>
            Rent vatten är som vi alla vet livsavgörande, och är det något
            som driver konflikter och startar krig är det avsaknad av vatten.
            Ur ett totalförsvarsperspektiv ter det sig för mig underligt att
            fortsätta att öva i Vättern. Många människor, väldigt många människor,
            är beroende av det vattnet för att upprätthålla vardagen, och
            fler vill ansluta sig till Vätterns vatten. Örebro är på gång,
            och även Mälardalsregionen har visat intresse.
          </note>
          <note>
            Jag vet också att vi har fattat beslut om att militären måste
            få en möjlighet att öva mer för att kunna vara fit for fight,
            så att säga. Frågan vi från vårt parti ställer oss är om dricksvattentäkten
            Vättern är det bästa stället att göra det på. Motionen som jag
            här i dag refererar till handlar om att utreda förutsättningar
            för att flytta försvarets verksamhet bort från sjön. Det är något
            som jag tycker vore klokt att överväga och utreda vidare.
          </note>
          <note>
            Vi behöver ju också koppla ihop provskjutningarna i Vättern med
            det särskilda sektorsansvar för ekologisk hållbarhet som Försvarsmakten
            har utifrån våra överenskomna miljömål. Detta sektorsansvar är
            nu formalise ­ rat till ett gemensamt försvarsmiljösamarbete.
            Det är mycket bra. Det ska bli intressant att följa det arbetet.
          </note>
          <note>
            Regeringen har i Försvarsmaktens instruktion uppdragit åt myndigheten
            att ta miljöhänsyn i sin verksamhet i fredstid. Inom ramen för
            miljöarbetet ska Försvarsmakten bidra till att det generationsmål
            för miljöarbetet och de miljökvalitetsmål som riksdagen har fastställt
            nås samt vid behov föreslå åtgärder för miljöarbetets utveckling.
          </note>
          <note>
            Detta jobbas det med nu. Jag har stora förhoppningar om att vi
            inom ramen för bland annat det arbetet kommer att fortsätta resonera
            kring om dricksvattentäkten Vättern verkligen är en lämplig plats
            att provskjuta i. Då kanske vi kommer fram till att så inte är
            fallet. Då får vi tillsammans hitta en lösning för att tryggt
            och säkert omhänderta båda dessa viktiga intressen, skyddet för
            dricksvattentäkter och övningsmöjligheterna för våra styrkor.
          </note>
          <note>
            Vi har ett övergripande mål för detta arbete. Vi ska värna befolkningens
            liv och hälsa, värna samhällets funktionalitet och värna vår förmåga
            att upprätthålla våra grundläggande värden som demokrati, rättssäkerhet
            och mänskliga fri- och rättigheter. Jag har stora förhoppningar
            om att vi, när vi tagit del av Försvarsberedningens slutrapport,
            ska komma överens om hur vi ska jobba framöver för att göra just
            det som står där.
          </note>
          <note type="speaker">
            Anf. 58 CAROLINE NORDENGRIP (SD):
          </note>
          <note>
            Fru talman! Sverigedemokraterna har i flera år väckt frågan om
            att processen för miljöprövningar behöver bli mer tidseffektiv
            – detta för att inte i onödan lägga hinder i vägen för Försvarsmaktens
            behov av övningsområden. Riksdagen har riktat tillkännagivanden
            till regeringen om detta område specifikt, vilket även har påpekas
            i det aktuella betänkandet.
          </note>
          <note>
            I dag prövas miljömål i en omfattande process, vilket vi givetvis
            inte har några invändningar mot. Vår ståndpunkt är dock att Försvarsmakten
            måste få ett undantag från de vanliga reglerna rörande miljöprövning
            med tanke på försvarets särställning som bevarare av rikets säkerhet.
            Trots detta är det fortfarande så att processen kan ta flera år
            från inkommen ansökan fram till det datum då frågan slutgiltigt
            är behandlad.
          </note>
          <note>
            Detta är i sig självt anmärkningsvärt, då det inte finns några
            lagar som förhindrar en mer effektiv hantering. Om man ser till
            lagens utformning sägs det explicit såväl i miljöbalken som i
            den tidigare naturresurslagen att vid fall där riksintressen står
            mot varandra ska försvaret ha företräde. Miljöbalken innehåller
            dessutom en undantagsparagraf för just försvaret. Denna paragraf
            kan regeringen välja att nyttja sig av för att åsidosätta bestämmelserna
            i miljöbalken om detta anses nödvändigt av hänsyn till försvarets
            behov.
          </note>
          <note>
            Framför allt ser vi behovet av att minska tidsåtgången för nya
            ansökningar om miljöprövning när Försvarsma kten ska bygga ny
            verksamhet. I princip ska alla tillståndsförfaranden vara avklarade
            när väl Försvarsmaktens personal är redo att påbörja den nya verksamheten.
            Men detta har inte skett. Det förefaller som att det grundläggande
            problemet är att vi har en regering som inte använder de möjligheter
            som lagstiftningen ger för att Försvarsmakten ska kunna verka
            fullt ut. Problemet tycks alltså inte vara lagstiftningen i sig.
          </note>
          <note>
            För Sverigedemokraternas del menar vi att det är ett måste att
            säkerställa försvarets tillgång till de övningsområden man har
            ansökt om så snart som möjligt.
          </note>
          <note>
            Med detta, fru talman, yrkar jag bifall till Sverigedemokraternas
            reservationer 1 och 8.
          </note>
          <note type="speaker">
            Anf. 59 ROGER RICHTOFF (SD):
          </note>
          <note>
            Fru talman! Jag ska göra några kompletteringar med sådant som
            jag inte hann med i mitt första anförande.
          </note>
          <note>
            Jag var inne på flyget. Jag vill ha med antalet basbataljoner
            i frågan, för det måste utökas. Klargörningstropparna måste öka
            kraftigt för att kunna få upp stridsflyget i luften. Det innebär,
            som jag sa, en utökning av antalet flygflottiljer. Vi har nämnt
            Söderhamn som ett exempel, och det finns också andra ställen.
          </note>
          <note>
            Vi tycker att en attackrobot till JAS Gripen E vore på sin plats.
            En sådan är Taurus. Den kan appliceras på JAS Gripen E och är
            ett alldeles utmärkt vapen. Vi har kämpat för det, och vi kommer
            att kämpa för att införa detta. Vi har också jaktroboten Meteor
            – en av världens bästa jaktrobotar.
          </note>
          <note>
            Jag vill även nämna miljön. Torpedverkstaden i Motala skjuter
            bland annat därifrån mot sina mål i Vättern. Det finns flera skäl
            till detta. Det ena är att materielen, torpederna, överlever betydligt
            längre i sötvatten än om man skulle skjuta dem i saltvatten. Nu
            tar man ett visst miljöansvar, nämligen genom att man skjuter
            torpeder som inte sjunker. De lägger sig i stället på ytan som
            en boj. Det viktiga är riktningen och funktionen på torpederna,
            men de sjunker alltså inte längre till botten. Man tar ett visst
            miljöansvar, och jag tycker att det är jätteviktigt att göra detta.
            Det finns flera skäl att se över detta, men det handlar nu om
            den torpedverkstad som finns vid Vättern. Jag har själv bott där
            en gång i tiden.
          </note>
          <note>
            Förmågan är bra, javisst! Men detaljer är också viktiga, och
            sådana håller vi också på med i Försvarsberedningen. Det ska vara
            övergripande, och man ska ha en viss förmåga. Men sedan måste
            man växla ned och se efter hur vi får denna förmåga. Ja, vi får
            den med ytterligare ett antal brigader. Och hur ska denna brigad
            se ut, då? Då är vi nere på en annan detaljnivå.
          </note>
          <note>
            Som avslutning säger jag: Subventionera inte vindkraften! Bygg
            ut den nya generationens kärnkraft!
          </note>
          <note type="speaker">
            Anf. 60 BEATRICE ASK (M):
          </note>
          <note>
            Fru talman! Jag vill börja med att instämma i Lars Püss yrkande.
          </note>
          <note>
            Det är intressant att lyssna till debatten och de olika inläggen,
            för det finns många aspekter på försvarsfrågorna som vi behöver
            resonera om. Det som fick mig att begära ordet var att Marie Axelsson
            sa, och upprepade, att önskelistan är lång. Det där är inte riktigt
            sant, för det är inga önskelistor vi ägnar oss åt i Försvarsberedningen
            och på andra ställen. Det är åtgärdslistor för att hantera den
            sårbarhet Sverige har när det gäller kriser, krig och konflikter.
          </note>
          <note>
            Försvarsberedningen har arbetat i snart två år. Vi har ägnat
            tiden åt att först under ett helt år analysera den civila delen
            av samhället och den sårbarhet som vi upplever. För över ett år
            sedan lade vi fram mer än 70 konkreta förslag där vi var helt
            överens över partigränserna. Nästan inget av dessa har hamnat
            i verkstaden.
          </note>
          <note>
            Vi pratar om osäkerhet när det gäller elförsörjningen, vi pratar
            om livs medels försörjning, vi pratar om vattnet, vi pratar om
            cyberattacker och vi pratar om rader av sådana här saker. Det
            är sådant som vi läser om varje dag, och det är sådant där det
            krävs konkreta åtgärder. Det är sådant där det krävs ett försvar
            av vårt moderna samhälle och där väldigt mycket måste göras.
          </note>
          <note>
            I den andra etappen ägnar sig Försvarsberedningen åt att analysera
            den säkerhetspolitiska situationen utifrån hur vårt militära försvar
            borde vara funtat. Det är inga önskelistor vi kommer med. Vi gör
            en bedömning av ett läge som innebär att osäkerheten i vår nära
            omgivning är sämre i dag än den var för ett antal år sedan. Det
            är också därför det svenska försvaret har övergått från en inriktning
            på att framför allt ägna sig åt internationella insatser till
            – och tillbaka till – att mer se om sitt eget hus. Hur försvarar
            vi Sveriges gränser? Hur säkrar vi att ingen kommer hit och försöker
            bestämma i vårt land?
          </note>
          <note>
            Detta är otroligt viktigt och otroligt svårt. Just nu är Försvarsberedningen
            inne i en diskussion som naturligtvis rör olika delar, men det
            är fortfarande inga önskelistor. Vi försöker hitta formen för
            att stärka den svenska Försvarsmakten från en låg nivå.
          </note>
          <note>
            Det handlar inte om några stora, fantastiska processer där vi
            kan lova guld och gröna skogar. Men vi vill att förmågan ska fungera,
            och det handlar i mångt och mycket om väldigt enkla praktiska
            saker. När vi nu tar in fler värnpliktiga och utbildar dem för
            att delta i strid vill vi att de ska ha kängor, skor, utrustning
            och en meningsfull uppgift. Det är där vi är, och ingen annanstans.
            Och där har vi just nu ett jätteproblem: Regeringen och regeringens
            partier vill inte berätta vilken nivå vi ska landa på .
          </note>
          <note>
            När man ska försöka lägga fram ett förslag, som Försvarsberedningen
            ska göra, måste man ha en ram som säger på ungefär vilken nivå
            man kan räkna med att budgeten ligger de kommande åren. Det betyder
            nämligen väldigt mycket vilken nivå det handlar om. Prioriteringarna
            är ju helt olika beroende på vilket anslagstillskott man kan räkna
            med. Om vi inte kan komma överens om det – då blir det önskelistor.
            Då blir det ett plockepinn av något slag som inte leder någonstans.
          </note>
          <note>
            Men ambitionen från oss som sitter i Försvarsberedningen är att
            lägga fram ett förslag som är långsiktigt och som säkrar att vi
            får en stabil förstärkning av det svenska försvaret. Några önskelistor
            ska vi inte ägna oss åt, så berätta vilka pengar ni är beredda
            att anslå!
          </note>
          <note>
            (Applåder)
          </note>
          <note type="speaker">
            Anf. 61 MARIE AXELSSON (S) replik:
          </note>
          <note>
            Fru talman! Tack, Beatrice Ask, för ditt anförande! Jag vill
            börja med att berätta för er alla som lyssnar och tittar att jag
            har enormt stor respekt för det arbete som pågår i Försvarsberedningen.
            Det jag ser och hör tyder på ett fantastiskt arbete, och ni lägger
            ned väldigt mycket tid. Det är bra, för det behöver vi för att
            rätt kunna lasta detta fartyg, försvaret, precis som jag var inne
            på i mitt anförande.
          </note>
          <note>
            Att prata om önskelistor är kanske något jag gör som ny ledamot,
            som faktiskt ibland hör de här förslagen för första gången. Men
            jag förstår att alla kommer med sina inspel och analyser i Försvarsberedningen
            och att det nu är inne i slutfasen när allting ska bli ett resultat
            som ska presenteras.
          </note>
          <note>
            Att föregripa beredningens rapport när det gäller ekonomiska
            anslag vore dumt av mig. Men jag vill backa till det jag sa förut:
            Självklart diskuteras ekonomin.
          </note>
          <note type="speaker">
            Anf. 62 BEATRICE ASK (M) replik:
          </note>
          <note>
            Fru talman! Tack för den förklaringen, Marie Axelsson! Jag förstår.
            Jag är själv inte heller så erfaren när det gäller försvarspolitik,
            för jag har inte hållit på med den så många år, åtminstone inte
            i nutid.
          </note>
          <note>
            Det är klart att det är dumt att föregripa Försvarsberedningens
            rapport. Men det kanske inte kan bli någon rapport om vi inte
            vet vad vi ska samla oss kring. Syftet med Försvarsberedningen
            är ju att den ska lägga fram ett långsiktigt hållbart förslag
            som helst håller över val och som vi kan samlas kring. Det är
            så försvaret ska vara.
          </note>
          <note>
            Det var detta jag vill e framföra. Det nödvändiggör att vi samlar
            oss kring en ram eller en bottenplatta, så att vi vet var vi ska
            göra prioriteringarna. För det är skillnad mellan en låg nivå
            och en högre nivå, beroende på vad man kan göra.
          </note>
          <note>
            Jag tillhör inte dem som anser att man ska fara land och rike
            kring och lova regementen här och där och det ena med det andra,
            för det håller inte. Dessutom anser jag att det är Försvarsmakten
            som ska bestämma i mycket av det som är detaljerna. Men som nationella
            politiker måste vi ta ansvar för en anständig ram och för huvudprioriteringarna.
            Dessutom måste Sveriges riksdag fatta besluten om krigsorganisationen.
            Det är ganska viktiga beslut. Vi är dock bakbundna just nu, och
            det är ett stort problem.
          </note>
          <note>
            Jag tycker också att det är viktigt att få debatten att handla
            om det behov vi har av en förstärkning av det svenska försvaret.
            Under lång tid har många glömt bort varför man ska ha ett försvar
            och varför vi i dag har ett läge där det krävs en och annan ansträngning
            för att komma till en acceptabel nivå.
          </note>
          <note type="speaker">
            Anf. 63 MARIE AXELSSON (S) replik:
          </note>
          <note>
            Fru talman! Jag vill återgå till detta med avmagringsresan som
            fartyget var ute på och som jag hänvisade till förut.
          </note>
          <note>
            Försvaret krympte och krympte. Men vi är i ett läge där vi ändå
            har väldigt många förmågor kvar. Vi har specialistkompetenser.
            Det är skört, men det är viktigt att bevara och utveckla det vi
            har.
          </note>
          <note>
            Vi ska ta ansvar för att fatta beslut om en rimlig ram. Den ska
            också hållas. Det går inte att hålla på med extraanslag hela tiden,
            utan det måste finnas en långsiktig plan och en ram som ska hållas.
            Där tror jag att Försvarsmakten, precis som du var inne på, Beatrice
            Ask, har experter och kan se var krutet ska läggas. Det är viktigt
            att väga in detta.
          </note>
          <note>
            Jag har stor respekt för arbetet i Försvarsberedningen, som leds
            av Björn von Sydow, och jag tycker att det ska gå att komma överens
            om att vi ska ha en tillväxt i det svenska försvaret. Men precis
            i enlighet med betänkandet ska vi vänta på rapporten från Försvarsberedningen
            för att kunna fatta ett klokt beslut som ska gälla från 2020 och
            de närmaste fem åren.
          </note>
          <note>
            Vi vet att ledtiderna i försvarsbesluten är långa. Beslut som
            fattas i dag kan vi se resultat av efter ganska många år. Det
            är också därför vi befinner oss där vi är nu och är väldigt sårbara.
            Det finns försvarsbeslut som går tillbaka ända till 2004 som påverkar
            läget att vi i dag har så få officerare som kan utbilda de värnpliktiga.
            Det var beslut som togs tidigt, och vi är många olika regeringar
            som har fattat beslut. Men just här kan man se att det fattas
            officerare. Det kan hänföras till 2004 och andra försvarsbeslut.
          </note>
          <note>
            Nu måste vi komma framåt. Vi måste bygga. Vi måste lasta Försvarsmakten
            rätt.
          </note>
          <note type="speaker">
            Anf. 64 BEATRICE ASK (M) replik:
          </note>
          <note>
            Fru talman! Det var ju ingen avmagringsresa försvaret var ute
            på, utan det var faktiskt så här: När Berlinmuren föll fick i
            princip alla för sig att den eviga freden hade uppstått, och så
            drömde vi oss bort från den hårda och ibland otrygga verkligheten.
            Nu har vi insett att den eviga freden inte hade inträffat och
            får betala dyrt för det.
          </note>
          <note>
            Försvarsberedningen har ägnat ganska mycket energi åt att gå
            igenom Statskontorets och ESV:s olika rapporter om analyser, prognoser,
            kostnader och så vidare eftersom vi i försvarsutskottet och på
            andra ställen ofta får brottas med svarta hål i budgeten. Det
            dyker upp kostnader som man inte har räknat med. Detta har vi
            tagit intryck av. Vi fick tilläggsdirektiv om att vi skulle göra
            det när det redan var gjort. Det var väl bra. Men en sak är alltså
            att man måste hålla hårt i pengarna och veta vad man gör.
          </note>
          <note>
            Man måste också bestämma sig för en nivå om man ska lägga fram
            ett program eller ett förslag som ska rikta in sig på flera nivåer.
            Om man inte har en nivå kommer det bara att bli ett allmänt önskelistande
            från olika håll, och då kommer det att spreta åt alla håll. Kan
            man samlas kring en nivå kan alla också förhålla sig till den
            och göra vettiga prioriteringar inom den ramen.
          </note>
          <note>
            Min förhoppning och ambition i det här arbetet är att vi ska
            landa där, så att vi långsiktigt kan förstärka det svenska försvaret
            från en alldeles för låg nivå. Det är en satsning för framtiden.
          </note>
          <note>
            Jag vill att mina barn och barnbarn ska kunna leva i en fredlig
            värld. Jag vill att Sverige ska vara det fria landet som utvecklas
            och står stabilt. Då måste vi våga satsa på en ordentlig hemförsäkring.
            Försvarsmakten och satsningar på den civila beredskapen är delar
            av detta.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 12 Gymnasieskolan
          </note>
          <note>
            Utbildningsutskottets betänkande 2018/19:UbU11
          </note>
          <note>
            Gymnasieskolan
          </note>
          <note>
            föredrogs.
          </note>
          <note type="speaker">
            Anf. 65 CAROLINE HELMERSSON OLSSON (S):
          </note>
          <note>
            Fru talman! Nu ska vi debattera betänkandet om gymnasieskolan,
            som bygger på 61 motionsyrkanden från i hösta s från partier och
            ledamöter. I höstas vet ni att vi hade en övergångsregering som
            i stort sett inte kunde ta några initiativ, och vi visste inte
            hur regeringssamarbetet skulle se ut. Då kom de här motionerna
            in.
          </note>
          <note>
            Jag hävdar med en dåres envishet att vi måste hitta en samsyn
            och gemensamma mål för att höja resultaten och se till att fler
            blir behöriga till nationella program. Vi måste öka likvärdigheten
            och öka samhällets förtroende för skolan. Det behövs också en
            samsyn när det gäller att få trygghet och studiero i skolan, för
            att fler ska vilja bli lärare och för att fler lärare ska stanna
            i skolan.
          </note>
          <note>
            Det finns förslag i det betänkande vi nu debatterar där det råder
            samsyn. Jag tänker framför allt på att ämnesbetyg ska införas
            i gymnasieskolan. Det står alla partier bakom.
          </note>
          <note>
            Men det finns också andra förslag, som att planeringen och dimensio
            ­ neringen av gymnasieutbildning behöver förbättras, att vi ska
            fortsätta att utveckla branschskolorna och att samverkan mellan
            utbildningsanordnare och arbetsmarknadens parter ska förbättras.
            Det finns samsyn, men det finns lite annat också.
          </note>
          <note>
            Jag tror på en skolpolitik som baseras på forskning, på beprövad
            erfarenhet och på samverkan mellan professionen, arbetsmarknadens
            parter och hela det omgivandet samhället.
          </note>
          <note>
            Jag tror också på ett lärande genom hela livet. Detta är min
            ingång till den här debatten.
          </note>
          <note>
            Fru talman! För de flesta av oss är gymnasieskolan en avgörande
            del av den livsresa vi gör. En examen från gymnasieskolan är biljetten
            vidare till jobb, studier och vuxenlivet. Av 15 kap. 3 § skollagen
            framgår att ut ­ bildningen i gymnasieskolan ska utgöra en bas
            för den nationella och re ­ gionala kompetensförsörjningen i arbetslivet
            och en bas för rekrytering till högskoleskolan. Men gymnasieskolan
            behöver också rustas som en bild ­ ningsinstitution i samhället.
          </note>
          <note>
            Kunskap och bildning har aldrig varit viktigare än nu. I en tid
            när demokratin utmanas av extremism och falsk propaganda utgör
            detta varje människas bästa försvar och vårt fria samhälles främsta
            värn.
          </note>
          <note>
            I en orolig värld måste den som kommer till Sverige få lära sig
            svenska och ges goda möjligheter att snabbt skaffa sig den kunskap
            som behövs för att komma i arbete och bli en del av samhället.
            När klimatförändringarna riskerar att förändra allt behövs ökad
            kunskap för att begränsa uppvärmningen och förändra samhället.
          </note>
          <note>
            Utbildning ska bidra till ekonomiskt, socialt och miljömässigt
            hållbar utveckling. Kunskap är trygghet. Kunskap är styrka. Kunskap
            är makt, och den ska delas av oss alla.
          </note>
          <note>
            Fru talman! Jag vill kommentera några av de förslag vi behandlar
            i dag som handlar om yrkesprogrammen, för det tycker jag är himla
            viktigt.
          </note>
          <note>
            Till att börja med: Vi har akut brist på yrkesutbildad arbetskraft
            i dag – från alla yrkesprogram. Yrkesprogrammen måste bli mer
            attraktiva att söka. Vi måste se till att fler ungdomar ser en
            framtid i att bli barnskötare, bilmekaniker, bagare, behandlingsassistent,
            betongarbetare, brevbärare, bussförare och butiksbiträde – och
            alla andra yrken som inte börjar på B.
          </note>
          <note>
            Det finns en bred samstämmighet om hur vi skulle kunna göra detta.
            Svenskt näringsliv, dess branschorganisationer och fackförbund
            samt eleverna själva, faktiskt, står bakom ett förslag som skulle
            öka attraktiviteten hos yrkesprogrammen. Det handlar om att införa
            allmän högskolebehörighet på yrkesprogrammen med möjligheten att
            välja bort den.
          </note>
          <note>
            Det skulle kunna vara att vända på steken så att alla elever
            som söker, och deras föräldrar, kan känna en trygghet i att vägarna
            finns öppna i framtiden, mot jobb, mot yrkeshögskola och mot universitet,
            oavsett vilket program de väljer. Bli bagare! Bli vad du vill
            sedan. Det ska inte vara några påtvingade återvändsgränder.
          </note>
          <note>
            Tyvärr har de borgerliga partierna skrivit en motion mot detta.
            Man pekar på att det är bra som det är och att det är rektorns
            ansvar att tillgodose rätten till högskolebehörighet. Det är inte
            ofta det väcks motioner i riksdagen där man yrkar på att vi ska
            ha det som vi har det.
          </note>
          <note>
            Jag skulle vilja säga: Lyssna på verkligheten! Edvin, som just
            nu läser byggprogrammet, berättade för mig att han gärna vill
            läsa in högskolebehörigheten. Det gick bra i ettan. Nu i tvåan
            ställdes han inför valet mellan att läsa kursen tätskikt i våtrum
            eller att läsa mattekursen. I praktiken tvingades han alltså att
            välja mellan att bli behörig snickare eller att bli högskolebehörig.
            Edvin är en av många, som jag hör i alla fall.
          </note>
          <note>
            Ska det vara så här? Nej, så får det naturligtvis inte gå till.
            Det finns många goda exempel, där det fungerar, men vi socialdemokrater
            vill att möjligheten ska gälla alla.
          </note>
          <note>
            Fru talman! Jag vill yrka bifall till reservation 6. I övrigt
            yrkar jag bifall till utskottets förslag i betänkandet.
          </note>
          <note>
            S-V-MP-reservationen innebär ett avslag på förslaget från de
            borgerliga partierna och SD om att införa en tvåårig yrkesskola
            för dem som inte är behöriga till gymnasiets nationella program.
            Jag har tre skäl till att jag tycker att det ska avslås.
          </note>
          <note>
            Det första skälet är: Vi ser också att det finns vissa grupper
            som har utmaningar. Det är för många som lämnar skolan utan behörighet
            – det sa jag redan tidigare. Det har ökat behoven av att anpassa
            gymnasieskolan till den enskilda elevens förutsättningar. Regeringen
            har därför låtit Skolverket, tillsammans med branscherna, ta fram
            51 yrkespaket. De är påbyggbara, och de är nationella. Det är
            lite av cloun i det hela, skulle jag vilja säga.
          </note>
          <note>
            Jag tycker att det är klokt att göra på det viset. Om du inte
            är behörig till vård- och omsorgsprogrammet och vill bli undersköterska,
            precis som jag, kan du först bli vårdbiträde och få jobb genom
            ett introduktionsprogram. Sedan kan du, om du vill gå vidare för
            att bli undersköterska och få den broschen, läsa på komvux. Undersköterska
            är ett av världens bästa yrken som börjar på U. Jag tycker att
            detta är bra. Jag tror på yrkestrappor. Jag tror att vi ska utveckla
            detta i stället för att ha en tvåårig yrkesskola.
          </note>
          <note>
            Det andra skälet är: Det är för tidigt att utvärdera det här.
            Ytterligare en skolform är inte lösningen på gymnasieskolans problem.
            Vi ser med oro på detta med flexibiliteten. Det gäller elevens
            flexibilitet och anpassningen till behoven i respektive bransch.
            Det gäller även utbildningens längd. Detta saknas i förslaget.
          </note>
          <note>
            Det tredje skälet är: Enligt förslaget ska den tvååriga yrkesskolan
            ha en hög relevans för arbetsmarknaden. Frågan är hur hög relevans
            förslaget har. Ingen har efterfrågat det. Teknikföretagen efterfrågar
            yrkesarbetare med minst treårig utbildning, gärna med utökade
            poäng, så som regeringen föreslog i juni ; dessvärre blev förslaget
            nedröstat här i kammaren.
          </note>
          <note>
            Transportföretagen och hotell- och restaurangföretagen gör också
            tummen ned. Byggbranschen mejlade mig i går. De sa: Gör vad du
            kan för att låta det här förslaget hamna där det hör hemma, nämligen
            i papperskorgen! Det är ett citat.
          </note>
          <note>
            Jag vill veta om någon enda branschorganisation har efterfrågat
            detta. Kanske vet de borgerliga partierna och SD någonting som
            inte jag vet, men då får de gärna berätta det för mig här i kammaren
            i dag. Vi har ju en stund på oss. Kan vi hitta en samsyn är jag
            glad.
          </note>
          <note>
            Fru talman! Ett val som du gör som 15–16-åring ska inte vara
            begränsande. Alla, även de som väljer yrkesvägen, har rätt att
            vara en del i det livslånga lärandet.
          </note>
          <note>
            Jag kan konstatera att de borgerliga partierna fortsätter att
            hålla emot, men jag tror ändå att det blir tydligt att fler och
            fler kommer att behöva bygga på sin kompetens, omskola sig och
            kanske byta bana flera gånger under arbetslivet. Vi måste investera
            i kunskap för framtiden. Det handlar om frihet, trygghet och konkurrenskraft.
          </note>
          <note>
            (Applåder)
          </note>
          <note>
            I detta anförande instämde Pia Nilsson (S).
          </note>
          <note type="speaker">
            Anf. 66 NORIA MANOUCHI (M):
          </note>
          <note>
            Fru talman! Vi i Moderaterna står självklart bakom alla våra
            reserva ­ tioner i dag, men för tids vinnande väljer jag att yrka
            bifall endast till reser ­ vation nr 11.
          </note>
          <note>
            Jag skulle vilja börja med att påminna församlingen om att det
            i höstas skulle ha börjat ca 100 000 elever på gymnasieskolor
            runt om i landet men att nästan 20 000 av dem aldrig blev behöriga.
            Så är det, fru talman, trots att vi vet att den enskilt största
            orsaken till att en ung människa blir kriminell är att den saknar
            gymnasiebehörighet och trots att vi vet att personer utan en fullständig
            grundskoleutbildning tillhör den grupp som hamnar absolut längst
            bort från arbetsmarknaden.
          </note>
          <note>
            Att vi för dessa individer gör vad vi kan för att skapa så goda
            möjligheter som möjligt till utbildning och till arbete kommer
            att vara helt avgörande för att säkerställa att alla ska få lov
            att bidra.
          </note>
          <note>
            Vi behöver skapa fler vägar in på arbetsmarknaden, och därför
            föreslår Moderaterna inrättandet av en tvåårig yrkesskola som
            kan leda antingen till jobb eller till vidare studier. Till skillnad
            från de kurser som finns under Arbetsförmedlingen blir yrkesskolan
            en tydlig del av det ordinarie utbildningssystemet. Utbildningen
            utformas i nära samverkan med näringslivet och ska innehålla arbetsplatsförlagt
            lärande.
          </note>
          <note>
            En utvärdering från Skolverket 2016 visar nämligen att introduktionsprogrammen
            har stora problem med att lyckas ge eleverna gymnasiebehörighet.
            Endast 30 procent av eleverna går vidare till ett nationellt program
            efter tre år. Nästan hälften hoppade av helt. En yrkesskola skulle
            innebära rejält sänkta trösklar, och det behövs.
          </note>
          <note>
            Fru talman! Någonting som ständigt slår mig är hur dåliga vi
            i Sverige är på att rusta våra barn och unga inför framtiden.
            Inte ens 30 procent av niondeklassarna har en klar bild av vilka
            gymnasieprogram som finns att välja bland, och 45 procent anser
            att de inte har en vuxen att vända sig till i frågor som handlar
            om gymnasiet och framtiden. Samtidigt blir vi förvånade när det
            hoppar av nästan 10 000 elever varje år. Dessutom finns det många
            som byter linje mitt under utbildningen, vilket kan leda till
            uppemot två års extra studietid. Och då har vi ändå inte talat
            om de 2,3 miljoner kronor som det kostar per år.
          </note>
          <note>
            Vi moderater vill att varje elev ska mötas av en god studie-
            och yrkesvägledning i kombination med en individuell studie- och
            utbildningsplan, att eleverna ska ha möjlighet till utbildningspraktik
            på olika gymnasieprogram och att vägen ut på arbetsmarknaden ska
            vara tydlig, oavsett om den går via studier på högre nivå eller
            inte.
          </note>
          <note>
            När man som elev börjar gymnasiet har man i regel tre år på sig
            att ta studenten. På tre år bör varje elev ha fått ungefär 2 200
            timmar undervisningstid. Så är det inte i dag, långt ifrån. Gymnasieutredningen
            visar nämligen att antalet timmar är lågt, och eleverna vittnar
            om lärarlösa lektioner och långa och många håltimmar. Moderaterna
            föreslår därför en utredning för att säkerställa att alla elever
            får den undervisningstid som de har rätt till, för det är bara
            så vi kan förvänta oss högre resultat.
          </note>
          <note>
            Mitt fokus har kommit att hamna just på anställbarheten, och
            jag vill därför nämna Moderaternas särskilda satsning på branschskolor.
            I Sverige behöver matchningen mellan utbildning och arbete bli
            betydligt bättre. Med nischade branschskolor som fokuserar på
            de yrkesområden där det råder stor brist på utbildad arbetskraft
            kan vi skapa betydligt kortare vägar till jobben. Med en utbyggd
            lärlingsutbildning och en utveckling av den gymnasiala lärlingsanställningsformen
            kan vi hamna i bättre balans när det gäller behov och efterfrågan.
          </note>
          <note>
            (Applåder)
          </note>
          <note type="speaker">
            Anf. 67 CAROLINE HELMERSSON OLSSON (S) replik:
          </note>
          <note>
            Fru talman! Noria Manouchi pratade om sänkta trösklar och samarbete
            med branscher vad gällde yrkesskola. Då var jag tvungen att begära
            replik, för jag fick inte riktigt ihop det.
          </note>
          <note>
            Jag talade om yrkespaketen som branscherna har tagit fram utifrån
            arbetsmarknadens behov, och dem tycker jag att vi ska utveckla.
            Jag förstår liksom inte själva grejen med en tvåårig yrkesskola.
            Vilken bransch ska ni samarbeta med i så fall? Det vill jag veta.
          </note>
          <note>
            Och vad menar Noria Manouchi med att det behövs sänkta trösklar?
            Ni lägger ju fram en motion här i riksdagen om att höja yrkesprogrammens
            intagningskrav så att det ska vara samma behörighetskrav som till
            högskoleförberedande program.
          </note>
          <note type="speaker">
            Anf. 68 NORIA MANOUCHI (M) replik:
          </note>
          <note>
            Fru talman! Det vi ser är att introduktionsprogrammen inte fungerar.
            De löser inte de utmaningar som vi möter i dag, och därför föreslår
            vi en kortare, intensiv yrkesskola för att helt enkelt sänka trösklarna
            och skapa möjligheter för att elever som krasst sett oftast hamnar
            utanför arbetsmarknaden enklare ska få en fot in.
          </note>
          <note>
            När det gäller frågan om högskolebehörighet tycker jag att det
            är lite anmärkningsvärt när Socialdemokraterna står i talarstolen
            och hävdar att de borgerliga partierna och det system vi har i
            dag omöjliggör för elever att bli högskolebehöriga. Det stämmer
            helt enkelt inte. Den möjligheten finns, och den finns för alla.
          </note>
          <note>
            Om det är så att kommuner och rektorer, utövare i skolverksamheten,
            på något sätt försvårar för elever att få den utbildning som de
            har rätt till har vi ett större problem. Men systemet är skapat
            för att varje elev ska ha rätt att välja. Valfriheten genomsyrar
            systemet. Det betyder inte att det blir svårare. Det betyder bara
            att man får göra fler val, och det är positivt, för det skapar
            fler möjligheter att individualisera sin utbildning.
          </note>
          <note type="speaker">
            Anf. 69 CAROLINE HELMERSSON OLSSON (S) replik:
          </note>
          <note>
            Fru talman! Det är uppenbart att Noria Manouchi och jag har ganska
            olika syn på valfrihet. Är det skolans och rektorns rätt att välja,
            eller är det elevens rätt att välja i det system som vi har i
            dag?
          </note>
          <note>
            Jag vet att det finns jättemånga bra exempel. Många av de skolor
            och yrkesprogram som faktiskt rekryterar mest, bland annat Ellwynska
            skolan i Katrineholm, som rekryterar procentuellt flest vård-
            och omsorgselever i landet, lyckas med det. Men när det inte lyckas,
            är det då inte bättre att vända på kuttingen och göra det obligatoriskt,
            lägga till poäng och lägga till pengar, vilket vi tänkte göra
            förra året, så att det blir l ättare både för elever och för rektorer
            att få ihop kalkylen?
          </note>
          <note>
            Om vi återgår till den tvååriga yrkesskolan sas det att sänkta
            trösklar behövs in på arbetsmarknaden – var det så? Men arbetsmarknaden
            vill ju inte ha det här. De har klart och konkret talat om vad
            de behöver för arbetskraft.
          </note>
          <note>
            Man kan faktiskt stycka upp det. Ska man äta en hel elefant kan
            det ibland vara bra att dela upp den i stycken och ta en bit i
            taget. Det är det som är grejen med det livslånga lärandet. Du
            kan bli vårdbiträde på introduktionsprogrammet, undersköterska
            i komvux och sjuksköterska på högskolan. Så tycker jag att det
            ska vara.
          </note>
          <note>
            (Applåder)
          </note>
          <note type="speaker">
            Anf. 70 NORIA MANOUCHI (M) replik:
          </note>
          <note>
            Fru talman! Om det är så att ledamoten Caroline Helmersson Olsson
            vill ha hårdare kontroll och bättre granskningar instämmer jag
            i det. Men det Socialdemokraterna behöver fråga sig själva är
            om det är viktigare att alla läser samma och därmed fråntas valfrihet
            och formas i samma socialdemokratiska idé än att varje elev har
            rätt att välja, och att de nästan 50 procent plus de 30 procent
            som inte går vidare från språkintroduktion eller introduktionsprogram
            förrän efter mer än tre år eller som hoppar av helt ska få möjlighet
            till en utbildning.
          </note>
          <note>
            Man behöver fråga sig vilket som är viktigast: utbildning eller
            ingen utbildning. I dag är det nämligen i det läget många elever
            står. Man hoppar helt enkelt av. Ska vi då sänka trösklarna och
            göra det enklare behövs förslag som Moderaternas yrkesskola för
            att ge dessa elever en möjlighet att välja en kortare väg till
            arbetsmarknaden i stället för den långa vägen ut i utanförskap.
          </note>
          <note>
            (Applåder)
          </note>
          <note type="speaker">
            Anf. 71 PATRICK RESLOW (SD):
          </note>
          <note>
            Fru talman! V i sverigedemokrater ställer oss givetvis bakom
            samtliga våra reservationer i detta ärende, men för tids vinnande
            yrkar vi bifall en ­ dast till reservationerna 2 och 7.
          </note>
          <note>
            Eftersom Sverige är ett litet exportberoende land i norra Europa
            är det av synnerlig vikt att vi gör allt för att Sverige ska vara
            en världsledande kunskapsnation. När länder i Asien, till exempel
            Singapore, Taiwan och Korea, satsar hårt på utbildning, kopplad
            till bland annat teknologi, står det än mer klart att Sverige
            måste anstränga sig betydligt mer för att ha en skola i världsklass.
            En skola i världsklass kan tyckas vara en ambitiös målsättning,
            men allt annat skulle vara förödande för vårt land.
          </note>
          <note>
            Precis som grundskolan brottas även gymnasieskolan i Sverige
            med allvarliga problem. Avhoppen från gymnasieprogrammen är alldeles
            för många. Genomströmningen tar alldeles för lång tid. Alltför
            många elever kommer inte in på gymnasiets teoretiska program över
            huvud taget.
          </note>
          <note>
            Gymnasieskolan har dessutom i mångt och mycket blivit en repara
            ­ tionsverkstad för bristande förkunskaper från grundskolan. Detta
            sker i takt med att grundskolan inte lyckats klara av att hålla
            fast vid kunskaps ­ målen. Glädjebetyg har helt enkelt delats
            ut, och när eleverna kommer till gymnasiet är kunskaperna inte
            på den nivå som kan förväntas. Detta är såklart en generalisering,
            men den belyser ändå ett vanligt förekommande fenomen. När jag
            träffar lärare, inte minst i min hemstad Malmö, är detta något
            de alltid för fram, nämligen att grundskolan inte överlämnar elever
            ­ na med tillräckliga baskunskaper. Bristerna fortsätter under
            gymnasieåren.
          </note>
          <note>
            Signalerna från universitet och högskolor har varit precis desamma
            . I nte minst gäller det kunskaperna i matematik och moderna språk.
            Där har man till och med fått införa rena nybörjarkurser så att
            eleverna kan klara universitetsstudierna.
          </note>
          <note>
            Om Sverige vill vara just en världsledande kunskapsnation måste
            detta radikalt förändras. Med detta sagt får jag också säga att
            gymnasielärarna i Sverige generellt gör ett fantastiskt arbete.
            Med de förutsättningar de har och de ingångsvärden som finns är
            det bra att inte fler går ut med ofullständiga betyg. Det är ändå
            många som klarar att komma in på universitet och högskolor och
            sedan komma ut i arbetslivet med bra kompetens. Det är en eloge
            till alla lärarna.
          </note>
          <note>
            Men från politiskt håll är det vår skyldighet att se till att
            lärarna redan från början kan arbeta utifrån den kunskapsnivå
            som eleverna förväntas ha, inte den de faktiskt har. Bildningsaspekten
            – bildningsuppdraget – måste åter in i svensk gymnasieskola.
          </note>
          <note>
            I den politiska debatten har jag ofta fått höra att det ska finnas
            höga förväntningar på eleverna. Det är jättebra. Det är bra att
            det ska finnas höga förväntningar på eleverna. Problemet är att
            det oftast är mycket snack och lite verkstad. Det räcker inte
            att säga att det ska finnas höga förväntningar, utan ambitionsnivån
            måste höjas generellt. Det är inte tillräckligt att ha som mål
            att fler elever ska bli godkända eller att fler elever ska bli
            behöriga till universitet och högskolor. Det måste till mer.
          </note>
          <note>
            Vilken position ska svensk gymnasies kola ha om 5 år, 10 år eller
            25 år?
          </note>
          <note>
            Hur ska vi få fram fler världsledande forskare?
          </note>
          <note>
            Hur ska vi se till att arbetsmarknaden får kvalificerad arbetskraft?
          </note>
          <note>
            Diskussionerna fullständigt lyser med sin frånvaro i den politiska
            debatten, inte minst från vänsterhåll. Dessa frågor borde vara
            de absolut viktigaste, men i stället har svensk skolpolitik länge
            präglats av andra målsättningar än just kunskapsuppdraget. Kopplingen
            till universitet, högskolor och arbetsmarknadens behov måste därför
            bli mycket tydligare.
          </note>
          <note>
            Lika viktigt som det är att ge stöd åt elever som har det svårt
            i skolan, lika viktigt är det att pusha fram elever som är särbegåvade.
            Det räcker inte att som det i dag heter ”ge extra utmaningar”.
            Det måste till mer än så. Sverige borde ta fram en tydlig strategi
            för hur vi ska utbilda just särbegåvade elever, i syfte att få
            fram världsledande forskare och företagare i framtiden.
          </note>
          <note>
            Gymnasieskolan måste stöpas om och den politiska retoriken förändras.
            Alltför länge har det i den politiska debatten framställts som
            mindre värt att inte få högskolekompetens. Alla elever ska helt
            enkelt helst fortsätta på högskolan. Detta är och har länge varit
            Socialdemokraternas linje, och när vi från andra partier har sagt
            något annat har protesterna från vänsterhåll också haglat. Protesterna
            har verkligen haglat. Ingen avvikelse från den uppfattningen är
            acceptabel i Socialdemokraternas värld. Vi sverigedemokrater håller
            inte med.
          </note>
          <note>
            Det finns ingen anledning att tvinga in alla elever i utbildning
            som ger högskolebehörighet. Vi ser redan problem med att kommuner
            till varje pris utlovar elever att komma in på sina förstahandsval.
            Därför byggs fler klasser ut på det samhällsvetenskapliga programmet.
            Som en följd av detta kommer avhoppen och de misslyckade skolresultaten.
          </note>
          <note>
            Alla elever har helt enkelt inte förmågan eller viljan att plugga
            teori. Det måste också Socialdemokraterna inse. I stället verkar
            det som att det är tiden i skolan som är viktigare än innehållet
            och att man faktiskt får ut något av utbildningen.
          </note>
          <note>
            Sverigedemokraterna menar i stället att studie- och yrkesvägledningen
            måste bli betydligt vassare för att styra in elever på lämpliga
            utbildningar. Elevernas styrkor och svagheter måste tydliggöras
            för dem. Vi har ett stort behov av arbetskraft inom flera praktiska
            områden. Vår vision är att göra kraftfulla satsningar på yrkeshögskola
            och lärlingsutbildningar. Då måste gymnasieskolan, och även vuxenutbildningen,
            också organiseras därefter.
          </note>
          <note>
            Vi vill också införa tvååriga gymnasieprogram för de elever som
            hellre läser praktiska utbildningar än teoretiska. Hellre kortare
            utbildning än ingen utbildning alls, och hellre kortare utbildning
            än avhopp från gymnasieskolan. För den som ändrar sig und er gymnasietiden
            – de flesta 16 ‑ åringar vet inte riktigt vart de ska i livet;
            det är naturligt att de ändrar sig – ska dessa tvååriga utbildningar
            kunna byggas på med ett tredje år som ger högskolebehörighet,
            om eleven vill det. Här måste det byggas in en större flexibilitet
            i systemet. Men i den politiska debatten är det treåriga utbildningar
            som gäller, och man ser inte någon annan konstruktion som kan
            vara bra.
          </note>
          <note>
            Vi vill hellre prata om ett två-plus-ett-system, det vill säga
            två år i skolan med en ettårig påbyggnadsmöjlighet för att läsa
            in högskolebehörigheten. Detta kan ske i omedelbar anslutning
            eller längre fram i tiden, till exempel inom vuxenutbildningen.
          </note>
          <note>
            Det här förslaget borde inte gå stick i stäv med ambitionerna
            att göra Sverige till en världsledande kunskapsnation. Tvärtom!
          </note>
          <note>
            Det tidigare individuella programmet var länge ett sorgebarn.
            Det var det snabbast växande gymnasieprogrammet, och resultaten
            var allt utom tillfredsställande. Endast en av fyra elever lyckades
            inom en femårsperiod ta sig igenom ett nationellt gymnasieprogram.
          </note>
          <note>
            Det individuella programmet ersattes med introduktionsprogram,
            men den nya modellen har inte heller inneburit någon förändring.
            I praktiken ser vi samma resultat som tidigare.
          </note>
          <note>
            Sämst av alla introduktionsprogram går programmet språkintroduk
            ­ tion. Programmet är till för ungdomar som nyss har anlänt till
            Sverige. Den havererade migrationspolitiken har givetvis påverkat
            programmet nega ­ tivt. Förkunskaperna hos eleverna skiljer sig
            kraftigt åt. Det är alltifrån elever med grundskola bakom sig
            till dem som aldrig över huvud taget har satt sin fot i en skola.
            Det är givetvis ohållbart att bedriva konstruktiv un ­ dervisning
            med denna utgångspunkt. Vi menar därför att det måste till bätt
            ­ re gruppindelningar inom undervisningen för att skilja på dem
            som har grundskoleutbildning och dem som inte har det.
          </note>
          <note>
            Men det är inte bara språkintroduktionen som vållar problem i
            detta avseende. Den politiska debatten har också i mångt och mycket
            handlat om att nyanlända så fort som möjligt ska in i vanliga
            klasser. Tiden i introduktionsprogrammen blir därmed kortare än
            vad den borde vara. När de nyanlända sedan hamnar i vanliga gymnasieklasser
            får lärarna lägga ned oerhört mycket tid på elever som för det
            mesta inte kan tillgodogöra sig utbildningen över huvud taget.
            Det finns dessutom en risk att lärarna tvingas anpassa undervisningsnivån
            och därmed sänka kunskapsnivån för att kunna inkludera alla. Det
            här är inte hållbart i längden. Gymnasieskolan måste vara just
            gymnasieskola, och kraven för att komma in måste skärpas.
          </note>
          <note>
            Sverigedemokraterna vill också se en återgång till en gymnasieskola
            med renodlade ämnesbetyg. Jag har tidigare tolkat signalerna från
            Socialdemokraterna som att de har velat detsamma. Men när vi nu
            ser vad som diskuterats i samband med den så kallade januariöverenskommelsen
            kan jag konstatera att det förmodligen blir den vanliga svenska
            skolpolitiska lösningen, det vill säga ett helt nytt system, ett
            mischmasch, en blandning av det gamla och det nya – ännu en gång.
          </note>
          <note>
            Sverigedemokraterna är djupt skeptiska till detta. Orsakerna
            till att kursbetygen och den kursutformade gymnasieskolan infördes
            var många, men vi kan konstatera att systemet inte minst medfört
            onödig stress för eleverna. Den elev som till exempel inte klarar
            av första gymnasiekursen i matematik hamnar direkt på efterkälken.
            Med renodlade ämnesbetyg i gymnasieskolan finns det större möjligheter
            att förbättra betyget. Vi tror också att andelen avhopp och omval
            kommer att minska radikalt om vi inför detta.
          </note>
          <note>
            På fredag kommer vi att ha en aktuell debatt om hot mot lärare
            och rektorer i skolan. Det är en viktig fråga. En förutsättning
            för lärande är att det råder ordning och reda i klassrummen och
            att skolan ses som vilken arbetsplats som helst. Ingen annanstans
            i samhället skulle vi acceptera den arbetsmiljö som nu finns på
            flera skolor runt om i landet. Hot, våld, knivar – ja, ni har
            själva sett rubrikerna i tidningarna.
          </note>
          <note>
            Vi sverigedemokrater vill gå till botten med detta. Alldeles
            för länge har det talats mycket om problemet, men få lösningar
            har presenterats. Vi menar att det är dags att agera, och det
            kraftfullt.
          </note>
          <note>
            Flytta de elever som mobbar! Flytta de elever som hotar! Flytta
            de elever som utövar våld! Flytta de elever som har med sig knivar
            till skolan! De har inte i skolan att göra. De ska inte störa
            de andra eleverna. Det måste vara slut på detta här och nu.
          </note>
          <note>
            Ge lärarna alla verktyg som är möjliga och som behövs för att
            hålla ordning! Finns det tveksamheter i skollagen? Se till att
            rätta till dem – snabbt!
          </note>
          <note>
            Avslutningsvis, fru talman, kan det inte nog betonas hur viktigt
            det är att staten nu övertar huvudmannaskapet från kommunerna.
            En effekt av kommunaliseringen på 90-talet är att skolan blivit
            alltmer ojämlik och segregerad. Många kommuner har svårt att få
            ekonomin att gå ihop, och eftersom skolan är den enskilt största
            utgiftsposten för kommunerna är det också den som först känner
            av besparingar. Ett statligt huvudmannaskap skulle inte bara säkerställa
            likställigheten mellan gymnasieskolorna i landet utan även stärka
            läraryrkets attraktivitet.
          </note>
          <note>
            (Applåder)
          </note>
          <note>
            I detta anförande instämde Jörgen G rubb och Robert Stenkvist
            (båda SD).
          </note>
          <note type="speaker">
            Anf. 72 CAROLINE HELMERSSON OLSSON (S) replik:
          </note>
          <note>
            Fru talman! Jag noterade att Patrick Reslow har en del fördomar
            om socialdemokrater och måhända inte lyssnade på allt jag sa.
          </note>
          <note>
            För oss socialdemokrater handlar detta om det livslånga lärandet,
            att utjämna skillnader och att låta folk få chanser.
          </note>
          <note>
            Nu kan det vara så att jag också har en del fördomar och inte
            lyssnade tillräckligt noga jag heller. Därför vill jag fråga Patrick
            Reslow om han sa att syv ska förtydliga styrkor och svagheter.
            Menade han då att man ska sortera elever i begåvade och icke begåvade?
            På vilket sätt? Sa han också att alla inte har förmågan att läsa
            teori? Jag skulle vilja fråga Patrick Reslow detta.
          </note>
          <note type="speaker">
            Anf. 73 PATRICK RESLOW (SD) replik:
          </note>
          <note>
            Fru talman! Jag tackar verkligen Caroline Helmersson Olsson för
            att hon ställer dessa frågor eftersom hon därmed symboliserar
            precis det jag sa, nämligen att Socialdemokraterna aldrig har
            förstått innebörden av skoltrötthet eller innebörden av att inte
            vara intresserad av att läsa vidare på högskola.
          </note>
          <note>
            Alla elever har faktiskt inte kapaciteten när de är 16 år att
            bestämma sig för att de ska läsa på högskola eller universitet.
            Man kanske inte är intresserad av det. Helst av allt skulle man
            vilja sluta skolan.
          </note>
          <note>
            Socialdemokraternas recept som svar på detta har varit: ”Ni ska
            tvingas in i en och samma form. Där ska ni stöpas. Kom inte här
            och säg någonting annat! Alla ska vara behöriga till högskolan.”
            Det har varit receptet.
          </note>
          <note>
            Nu säger vi nej. Det är fel. När vi talar om att lyfta fram svagheter
            och styrkor handlar det om att syv ska säga: ”Vi tror att det
            här är bra för dig. Det här skulle vara en lösning. Se till att
            gå ett tvåårigt program med möjlighet att komplettera senare om
            du vill, för när du är 18 år kanske du har helt andra förutsättningar
            än när du är 16. Du kanske har en helt annan vilja när du är 18
            än när du är 16.”
          </note>
          <note>
            Det är vad det handlar om. Men, som vanligt, så fort man pratar
            om det pratar Socialdemokraterna om att sortera elever. Socialdemokraterna
            har inte förstått problemet med skoltrötthet, och jag tackar Caroline
            Helmersson Olsson för att hon synliggjort det i denna debatt.
          </note>
          <note type="speaker">
            Anf. 74 CAROLINE HELMERSSON OLSSON (S) replik:
          </note>
          <note>
            Fru talman! För att citera Patrick Reslow: ”Kom inte här” och
            prata med mig som om jag inte vet vad det handlar om! Jag har
            själv hoppat av gymnasieskolan. Jag har varit skoltrött. Jag började
            på vård ‑ och omsorgsprogrammet, och när jag slutat här ska jag
            faktiskt läsa in högskolebehörigheten och bli folkhögskolelärare.
          </note>
          <note>
            Vår syn på det livslånga lärandet är inte bara att man ska in
            på högskolan. Jag talade om bildning, om vikten av kunskap och
            bildning i dagens samhälle. Chans på chans, trapporna, yrkestrapporna
            – det är socialdemokratisk politik!
          </note>
          <note>
            (Applåder)
          </note>
          <note type="speaker">
            Anf. 75 PATRICK RESLOW (SD) replik:
          </note>
          <note>
            Fru talman! Livslångt lärande, ja. Jag vet inte vad det är som
            är svårt för Caroline Helmersson Olsson att förstå när jag talar
            om två-plus-ett-system. De personer som är skoltrötta och som
            när de är 16 år inte under några som helst omständigheter kan
            tänka sig att de vill läsa på universitet eller högskola men sedan
            ändrar sig ska då få en chans att komplettera. Det kan vara i
            omedelbar anslutning eller senare i livet på komvux, som Caroline
            Helmersson Olsson hade hört att jag sa om hon lyssnat. Det är
            väl livslångt lärande?
          </note>
          <note>
            Upprördheten från Socialdemokraternas sida handlar om någonting
            helt annat. Ni vill stöpa alla i en och samma form. Alla ska ha
            högskolebehörighet, och då ska alla ha precis samma utbildning
            och grund. Man kan inte tänka sig någon flexibilitet. Detta har
            präglat socialdemokratisk utbildningspolitik under decennier.
            Det är tragiskt, fru talman, att socialdemokratin inte har kommit
            längre än så.
          </note>
          <note>
            (Applåder)
          </note>
          <note type="speaker">
            Anf. 76 FREDRIK CHRISTENSSON (C):
          </note>
          <note>
            Fru talman! Jag vill börja med att yrka bifall till reservation
            11. Centerpartiet står givetvis bakom samtliga av sina reservationer,
            men för tids vinnande yrkar jag bifall endast till reservation
            11.
          </note>
          <note>
            Avslutade gymnasiestudier är en dörröppnare till jobb och vidare
            utbildning. Detta läsår går över 350 000 elever i gymnasieskolan.
            De allra flesta av dem får god undervisning och stimulerande utmaningar
            och har skickliga lärare och rektorer vid sin sida. Det är viktigt
            att komma ihåg när vi debatterar detta. Men alla elever går det
            inte bra för. Alltför många lämnar gymnasiet utan tillräckliga
            förutsättningar för vare sig arbete eller vidare studier. I dag
            är det så många som var fjärde gymnasieelev som antingen hoppar
            av skolan eller går ut utan fullständiga betyg.
          </note>
          <note>
            Grunden för att fler ska lämna gymnasiet med fullständiga betyg
            läggs i grundskolan. Det handlar dels om att få fler elever att
            bli behöriga i grundskolan så att de kan söka till nationella
            program på gymnasiet, dels om att få fler elever att välja rätt
            utbildning från början.
          </note>
          <note>
            I dag är felval ett stort problem. Många unga känner osäkerhet
            när de ska välja gymnasieutbildning. Priset för att välja fel
            och behöva byta utbildning är högt för individen, som kan få sin
            examen uppskjuten ett till två år. Det kostar också samhället
            stora resurser – en rapport från Skolverket visar att felvalen
            uppskattningsvis kostar 2 miljarder kronor per år.
          </note>
          <note>
            Felvalen försämrar även matchningen på den svenska arbetsmarknaden.
            Därför behöver kopplingen till jobb och företagande stärkas genom
            hela gymnasieskolan. Eleverna behöver få bättre information så
            att de kan välja rätt från början, och det behövs bättre samverkan
            med arbetsmarknaden så att fler kan göra ett informerat val. Studie
            ‑ och yrkesvägledningen behöver också stärkas.
          </note>
          <note>
            Elever som inte har gymnasiebehörighet hamnar på gymnasiets introduktionsprogram.
            Detta läsår är det närmare 52 000 elever som går på introduktionsprogrammet.
            Det är en minskning jämfört med tidigare år, men det är fortfarande
            väldigt många elever.
          </note>
          <note>
            Introduktionsprogrammets stora problem har varit att lyckas ge
            eleverna gymnasiebehörighet. En utvärdering från Skolverket från
            2016 visade att endast 30 procent av eleverna hade gått vidare
            till ett nationellt gymnasieprogram tre år efter att de påbörjade
            språkintroduktion och att nästan hälften hade slutat gå på gymnasiet
            helt och hållet.
          </note>
          <note>
            För de elever som i dag inte kommer in på gymnasieskolans nationella
            program bör det finnas en första väg in i ett yrke eller en brygga
            till vidare fördjupning. Det är därför bra att utbildningsutskottet
            i dag vill se över möjligheten att inrätta en ny tvåårig yrkesskola,
            som leder till jobb eller vidare studier, som en ordinarie del
            av utbildningsystemet. Utbildningarna måste självklart formas
            i nära samverkan med näringslivet och innehålla en stor del arbetsplatsförlagt
            lärande. De ska hålla hög kvalitet och ha hög relevans för arbetsmarknaden
            så att de blir en väg ut i arbetslivet.
          </note>
          <note>
            Fru talman! Centerpartiet vill se fler förslag för att utbildning
            ska leda till jobb. Kopplingen mellan studier och arbetsmarknad
            måste bli bättre, oavsett om man läser ett teoretiskt program
            eller en praktisk utbildning. I dag står många branscher utan
            arbetskraft samtidigt som klassrummen på yrkesprogrammen står
            tomma.
          </note>
          <note>
            För att locka fler elever till yrkesprogrammen vill Centerpartiet
            att det ska finnas flera olika inriktningar: dels fokus på stärkt
            yrkeskompetens, dels en inriktning kopplad till allmän eller särskild
            högskolebehörighet. På så sätt skapar man förutsättningar både
            för dem som vill fokusera på yrkesämnen och för dem som vill läsa
            vidare på högskolan.
          </note>
          <note>
            Yrkesprogrammen måste givetvis vara av hög kvalitet och utformas
            tillsammans med företagen och de potentiella arbetsgivarna. Detta
            är det allra viktigaste för att kunna höja statusen och kvaliteten
            på yrkesutbildningen.
          </note>
          <note>
            Gymnasiets lärlingsutbildningar måste också utökas och breddas.
            Det är glädjande att antalet elever som läser en lärlingsutbildning
            har ökat de senaste åren. De senaste tre åren har antalet elever
            på lärlingsutbildningar ökat med närmare 50 procent.
          </note>
          <note>
            Men utvecklingen i det svenska lärlingssystemet och den svenska
            lärlingsutbildningen går alltför långsamt, och inverkan på den
            svenska arbetsmarknaden har varit alltför liten. Ett skäl är att
            mycket få lärlingar, bara 200–300, erbjuds anställning som lärlingar,
            till skillnad från i Tyskland, där det oftast är regel att lärlingar
            de facto blir anställda.
          </note>
          <note>
            Centerpartiet vill därför se en satsning på fler lärlingsanställningar
            som innebär en rätt för företag att anställa lärlingar genom de
            gymnasiala lärlingsutbildningarna, med en timlön motsvarande studiemedel,
            samt en höjd ersättning till arbetsgivare som anställer gymnasielärlingar.
          </note>
          <note>
            Fru talman! För Centerpartiet är det också viktigt att möjliggöra
            för fler elever att läsa entreprenörskap under sina gymnasiestudier.
            Entreprenörskap är viktigt för att utveckla nya idéer och utvecklas
            som individ och för att omsätta detta till något värdeskapande.
          </note>
          <note>
            Ung Företagsamhet är tydligt förknippat just med kursen i entreprenörskap.
            De flesta i denna sal har nog träffat på något UF-företag som
            har sålt en vara eller en tjänst som man inte visste att man hade
            behov av förrän man de facto köpt den och löst ett vardagsproblem
            man stått inför.
          </note>
          <note>
            Ung Företagsamhet har många positiva effekter, särskilt för individerna.
            Undersökningar och forskningsstudier visar att de som har drivit
            ett UF-företag har högre lön och lägre arbetslöshet och i större
            utsträckning driver företag senare i livet. Detta är imponerande
            resultat.
          </note>
          <note>
            I år slås återigen nytt rekord för antalet elever som driver
            UF-företag. Detta är en fantastisk utveckling. Samtidigt ser vi
            stora skillnader när det gäller möjligheten att läsa entreprenörskap
            beroende på var i landet man bor, vilken skola man går i och vilket
            program man läser. För Centerpartiet är det därför en viktig fråga
            att möjliggöra för alla elever på alla skolor att läsa entreprenörskap
            och kunna ta del av den utbildningen.
          </note>
          <note type="speaker">
            Anf. 77 DANIEL RIAZAT (V):
          </note>
          <note>
            Fru talman! Samhället och arbetsmarknaden förändras i allt snabbare
            takt, och kraven på kunskap och kompetens ökar. Fler människor
            kommer att behöva kompetensutvecklas i sitt yrke eller helt byta
            bana i arbetslivet när gamla jobb försvinner.
          </note>
          <note>
            Skälet till att jag inledde med dessa meningar är det initiativ
            som den före detta Alliansen tillsammans med Sverigedemokraterna
            har tagit fram för att införa ett tvåårigt yrkesprogram. Jag tycker
            att denna fråga i grund och botten, som Caroline Helmersson sa
            tidigare, handlar dels om att ge alla människor chanser i livet,
            dels om att inte cementera klasskillnader i vårt samhälle.
          </note>
          <note>
            Jag önskar att jag vore tio år gammal och naiv och trodde att
            alla partier i denna kammare tog upp denna fråga för att man verkligen
            vill gymnasieskolans bästa. Men efter att ha läst förslaget, och
            många andra tidigare förslag från högerpartierna, måste jag konstatera
            att syftet återigen är att skapa en sorteringsskola. Det är ett
            förslag som har till syfte att cementera skillnaderna inte bara
            i vårt skolsystem utan också i det framtida arbetslivet, om man
            ens når dit.
          </note>
          <note>
            Det är ett förslag som likt många andra, till exempel förslaget
            om att inte samtliga nationella program ska ge högskolebehörighet,
            har till syfte att skapa ett samhälle där man gör skillnad mellan
            dem som har det lätt i skolan och dem som behöver lite extra stöd.
            Därför kan jag som vänsterpartist aldrig ställa mig bakom detta
            förslag.
          </note>
          <note>
            Jag vill börja med att yrka bifall till reservation 20, men jag
            står självklart bakom även den reservation vi har tillsammans
            med S och MP när det gäller denna fråga.
          </note>
          <note>
            Från Alliansens sida talar man om att inte skapa återvändsgränder
            i den svenska gymnasieskolan. Detta förslag är en återvändsgränd.
          </note>
          <note>
            Jag ska ta upp ett exempel från den debatt vi har haft tidigare
            angående högskolebehörighet för gymnasieskolans samtliga program.
            Där var i princip samtliga branscher, näringslivet, fackföreningsrörelsen,
            skolpersonal och skolforskare överens om att det bästa system
            vi skulle kunna ha i svensk skola är att samtliga program på gymnasiet
            ger behörighet för vidare studier. Det handlar inte om att vi
            vill ha ett samhälle där vi tvingar alla våra ungdomar till vidare
            studier utan om att skapa ett samhälle som ger den som vill möjligheten
            att studera vidare.
          </note>
          <note>
            Vi vet att det på den alltmer föränderliga svenska arbetsmarknaden
            är ett minimikrav att man har dessa behörigheter för att kunna
            vidareutbilda sig och ta på sig nya arbetsuppgifter. Nu som då
            går Alliansen och Sverigedemokraterna i denna fråga emot den forskning
            som finns, och man går emot företagen och fackföreningarna.
          </note>
          <note>
            Vi anser inte att en ytterligare skolform är lösningen på gymnasieskolans
            problem. Vi ser med oro på att förslag efter förslag läggs fram
            från Alliansen och Sverigedemokraterna, som riskerar att inte
            bara försämra vårt skolsystem utan också cementera klasskillnaderna,
            som jag nämnde tidigare.
          </note>
          <note>
            Matematik är användbart inte bara för dem som ska bli ingenjörer
            eller läkare utan också för dem som ska bli byggnadsarbetare eller
            ska arbeta som undersköterskor. Det är viktigt för hela samhället.
            Det blir lite hyckleri när man från Alliansens håll å ena sidan
            vill ha mer matematik i grundskolan, å andra sidan vill sänka
            kraven när det gäller gymnasieskolan.
          </note>
          <note>
            Vi vet tack vare nationell och internationell skolforskning att
            höga positiva förväntningar på våra barn och elever är ett av
            framgångsrecepten för att nå högre kunskapsnivåer i den svenska
            skolan. Detta är ett förslag som går precis tvärtemot det som
            forskningen säger.
          </note>
          <note>
            Jag återkommer till exemplet med matematik. Det är, som jag sa,
            användbart inte bara för ingenjörer och läkare. Det kan också
            vara användbart för riksdagsledamöter när de ska redovisa sina
            kvitton, till exempel.
          </note>
          <note>
            Jag skulle vilja gå vidare och tala om vår reservation 20 från
            Vänsterpartiet, som handlar om de nyanlända.
          </note>
          <note>
            Flera studier och undersökningar pekar på en förenklad bild av
            asylsökandes och nyanländas baskunskaper och språkfärdigheter
            i den svenska skolan. Detta påverkar givetvis deras förutsättningar
            att lyckas med skolgången och tillägna sig de kunskaper som de
            behöver.
          </note>
          <note>
            Skolan lyfts också ofta fram i forskningen som en viktig plats
            för nyanlända barns och ungdomars utveckling. Skolan är viktig
            därför att den skapar struktur i vardagen och ger barn och unga
            möjlighet att skapa sociala nätverk samt möjlighet att lära sig
            det svenska språket. En lång väntan på en skolplats riskerar därför
            att påverka asylsökande ungdomars välmående. Samtidigt är asylsökande
            och nyanlända barn och ungdomar och deras skolgång områden som
            vi tyvärr inte har tillräckligt mycket forskning kring, och situationen
            varierar runt om i landet.
          </note>
          <note>
            En av bristerna i den svenska undervisningen av nyanlända är
            att många nya elever upplever svårigheter att bli inkluderade
            och att de står och stampar eller i värsta fall riskerar att gå
            baklänges på vägen från grundskolan till gymnasieskolans introduktionsprogram
            men även från introduktionsprogrammet vidare till nationella program.
          </note>
          <note>
            Ett av problemen med skolans syn på de nyanländas språkinlärning
            är att man i alltför hög grad fokuserar på det som eleverna saknar
            snarare än vad de har med sig. Skolan måste bli betydligt bättre
            på att ta vara på deras längtan att lära sig och vara mer flexibel.
          </note>
          <note>
            I Fortes rapport, Nyanlända barn och den svenska mottagningsstrukturen
            , beskrivs problemet så här: Nyanlända elever blir en grupp som
            framställs utifrån brister och svårigheter i skolan, och de som
            klarar sig bra lyfts fram som individuella undantag.
          </note>
          <note>
            Där skulle jag kunna säga att politiken har en del i den beskrivningen.
            Att vecka in och vecka ut stå i riksdagens talarstol och tala
            negativt om de nyanlända barnen och vilket problem de är för vår
            svenska skola är inte någonting som underlättar för det svenska
            skolsystemet.
          </note>
          <note>
            Förberedelseklasserna och introduktionsprogrammen kan ibland
            också utgöra ett problem enligt flera forskare, dels på grund
            av den fysiska avskildheten i det större skolsammanhanget, dels
            för att många blir kvar alldeles för länge på introduktionsprogrammen.
          </note>
          <note>
            Ett annat problem är synen på språket och att det är den enskilda
            läraren som får bestämma på vilket språk elever ska redovisa sina
            kunskaper. Där vet vi också genom forskningen att de språkkunskaper
            man redan har kan hjälpa en att lära sig nya språk. Mer satsningar
            på studiehandledare i modersmålet och mer satsningar på att inkludera
            eleverna är vägarna framåt.
          </note>
          <note>
            Avsaknad av gymnasiekompetens utgör i dag ett stort hinder för
            möjligheten att etablera sig på arbetsmarknaden. Den nyanlända
            gruppen har många år framför sig i arbetslivet. Att låsa in dem
            i dåligt betalda jobb med otrygga anställningar vore skadligt
            för både dem och samhället i stort.
          </note>
          <note>
            Vänsterpartiet är övertygat om att vi måste höja utbildningsnivån
            hos alla som saknar tillräckliga kunskaper för de jobb som finns
            på arbetsmarknaden snarare än att skapa jobb med lägre kvalifikationer.
          </note>
          <note>
            De stora problemen i dag handlar om att skolsystemet inte är
            anpassat för dem som har sökt asyl i Sverige. För att kvalificera
            sig för ett nationellt gymnasieprogram behöver en nyanländ elev
            eller asylsökande först gå igenom ett introduktionsprogram.
          </note>
          <note>
            Elever på introduktionsprogrammen är i många fall, som jag nämnt
            tidigare, separerade från dem som läser på de nationella programmen.
            En möjlighet att lösa detta problem är att utöka möjligheten att
            läsa enstaka kurser under tiden som man går på introduktionsprogrammet,
            att förbättra inkluderingen och stärka känslan av utveckling och
            framsteg hos dessa elever. Därför menar vi från Vänsterpartiet
            att regeringen bör utreda detta och lägga fram ett förslag.
          </note>
          <note>
            Med detta sagt, fru talman, vill jag bara säga att vi från Vänsterpartiets
            sida alltid kommer att stå på de svagas sida. Vi kommer aldrig
            att gå med på att separera och sortera eleverna på det sätt som
            Alliansen och Sverigedemokraterna vill göra.
          </note>
          <note type="speaker">
            Anf. 78 PATRICK RESLOW (SD) replik:
          </note>
          <note>
            Fru talman! Var det inte det jag sa, att när vi börjar diskutera
            en annan lösning än den som Socialdemokraterna och Vänstern alltid
            har talat om kommer Vänstern att skrika högt? Nu hör vi det här.
            Det är till och med så att de klassiska kommunistiska slagorden
            kommer fram: cementera klas s ­ skillnader, sorteringsskola, sorteringspolitik.
          </note>
          <note>
            Det är inte detta det handlar om, Daniel Riazat. Det handlar
            om att ge elever en chans, elever som annars hoppar av gymnasiet
            eller går ut gymnasiet med misslyckade betyg. Men Daniel Riazat
            kanske tycker att det är bra. Det kanske är det som Daniel Riazat
            existerar på, att det finns människor som inte klarar sig i livet,
            som inte går ut skolan, som hamnar i djup arbetslöshet.
          </note>
          <note>
            Vad är Daniel Riazats recept om man är skoltrött och inte vill
            gå i sko ­ lan, om man inte klarar av skolan? Det enda vi har
            sett rent praktiskt är den politik som ni alltid har stött, det
            vill säga ingen förändring alls – tre ­ åriga gymnasieprogram,
            inget annat. Och jag hör inte någonting i Daniel Riazats anförande
            som antyder någonting annat.
          </note>
          <note>
            Vi vill se mindre utslagning i samhället. Det är därför vi föreslår
            de tvååriga programmen. Vi tror också att nyanlända till Sverige
            kan ha nytta av dem, eftersom man inte klarar av de flesta gymnasiestudierna
            i övrigt. Det ser vi på avhoppen och på de misslyckade studieresultaten.
            Men vad är Daniels Riazats och Vänsterpartiets alternativ?
          </note>
          <note type="speaker">
            Anf. 79 DANIEL RIAZAT (V) replik:
          </note>
          <note>
            Fru talman! Jag måste börja med att säga att det är väldigt typiskt
            att när argumentationen tar slut från högerkanten, och den extrema
            högerkanten i det här fallet, måste man helt enkelt tala om saker
            som man förmodligen inte har läst en enda bok om.
          </note>
          <note>
            Lösningarna nämnde jag i ungefär tio minuter i talarstolen. Det
            visar på brist på respekt att du, Reslow, inte har hört ett enda
            av de förslag som jag nämnde från talarstolen.
          </note>
          <note>
            Dels handlar det om att satsa mer på studie- och yrkesvägledningen
            i skolan, dels handlar det om att ha höga och positiva förväntningar,
            dels handlar det om mer resurser till skolan. Det handlar om att
            utöka rätten till studiehandledning i modersmål. Det handlar om
            att vi ska ha en skola som är likvärdig och jämlik över hela landet.
            Det handlar om att ha en skola där inte vinstdrivande aktörer
            kommer in och tar miljarder av våra skattepengar årligen , vilket
            de får uppbackning av Sverigedemokraterna här i riksdagen för
            att kunna fortsätta göra. Det handlar om en skola som inte sorterar
            elever utifrån det sätt man tror att de ska klara sig på utifrån
            deras klassbakgrund eller ursprung. Det handlar om att bygga upp
            en skola som är till för alla och inte bara för några få.
          </note>
          <note>
            Vi vet vilka samhällen och vilka skolsystem som fungerar bäst;
            vi har nämligen haft ett av de system som fungerar bäst, och det
            är det system som inkluderar. Det är ett system som inte skapar
            och cementerar klasskillnader redan från lägre åldrar. Det är
            det skolsystem som högern inte har fått bestämma över, och det
            är det skolsystem som jag försvarar: ett skolsystem för alla barn.
          </note>
          <note type="speaker">
            Anf. 80 PATRICK RESLOW (SD) replik:
          </note>
          <note>
            Fru talman! Det är lite lustigt att höra Daniel Riazat stå här
            och säga att jag inte lyssnar på vad han säger. Daniel Riazat
            brukar ju vara bra på att mästra rätt så mycket i talarstolen
            och fläka ut sig i diverse extravaganser. Han kallar folk för
            högerextrema och allt vad det nu är han vräker ur sig.
          </note>
          <note>
            Jag hörde inte någonting i ditt anförande om hur vi ska komma
            till rätta med att folk är skoltrötta och att det leder till avhopp
            eller till misslyckade skolresultat. Vi måste tänka nytt.
          </note>
          <note>
            När jag stod i talarstolen sa jag att vi sverigedemokrater vill
            ha en två ­ årig utbildning men med möjligheten att läsa ett år
            till, en två-plus-ett-lös ­ ning. Det skulle innebära att elever
            som är skoltrötta när de söker till gym ­ nasieskolan 16 år gamla
            och som sedan får ett intresse för skolan – det finns faktiskt
            många som får det under gymnasietiden – inte ska hindras från
            att läsa vidare.
          </note>
          <note>
            Problemet har varit att det enda alternativ som har funnits är
            de treåriga linjerna, och då hoppar man av eller går och driver
            och får dåliga betyg.
          </note>
          <note>
            Att vi får fler resurser, mer studiehandledning och allt vad
            Daniel Riazat talar om löser inte problemen med skoltrötthet eller
            dåliga skolresultat. Den enda slutsats jag kan dra är att Daniel
            Riazat är nöjd med dagens situation med utslagning i skolan och
            att folk inte får den chans de borde få, och det är beklagansvärt.
            Jag sa från början att Vänstern hoppar högt när man börjar tala
            om något som ligger utanför Vänsterns idéramar.
          </note>
          <note type="speaker">
            Anf. 81 DANIEL RIAZAT (V) replik:
          </note>
          <note>
            Fru talman! Att Sverigedemokraternas representant Patrick Reslow
            varken har lyssnat på mitt anförande eller mina repliker kan jag
            inte ta ansvar för. Det får Patrick Reslow ta med sig själv efter
            debatten.
          </note>
          <note>
            Jag har kommit med ett antal olika förslag grundade på skolforskning,
            på lärarfackens åsikter och på beprövad erfarenhet inom skolan.
            Sverigedemokraterna står väldigt långt ifrån detta. Sverigedemokraternas
            och Alliansens förslag om en skola som sorterar, en skola med
            obegränsad vinstjakt, en skola man skär ned på för att sänka skatten
            för de rikaste och en skola som inte ska hålla ihop utan cementera
            skillnader går nämligen inte ihop med forskningen, med vad de
            som verkar inom skolan vill och med vad som är bäst för våra elever.
          </note>
          <note>
            Låt mig ge ett tips till Sverigedemokraterna inför nästa debatt:
            Lyssna lite mer innan ni ställer frågor, och när ni får svaren
            visa respekt och låtsas inte att ni inte har hört dem.
          </note>
          <note>
            (Applåder)
          </note>
          <note type="speaker">
            Anf. 82 GUDRUN BRUNEGÅRD (KD):
          </note>
          <note>
            Fru talman! I måndags tillträdde jag som riksdagsledamot, och
            i går deltog jag vid mitt första sammanträde i utbildningsutskottet.
            Med denna rivstart känns det angeläget att kunna delta i debatten
            i kammaren redan dag tre när vi diskuterar viktiga frågor som
            rör gymnasieskolan.
          </note>
          <note>
            Jag står naturligtvis bakom Kristdemokraternas samtliga reservationer,
            men för att spara tid yrkar jag endast på reservation 11 punkt
            9 om breddad och förstärkt lärlingsutbildning.
          </note>
          <note>
            Genom min bakgrund som skolsköterska under tio års tid har jag
            mött många skoltrötta elever som har kämpat hårt för att orka
            igenom skolan. Vi människor har olika begåvningsprofiler. Det
            är inte alla som är teoretiker. Många har i stället en praktisk
            fallenhet och kan bli utmärkt skickliga yrkesmän och yrkeskvinnor,
            och samhället behöver ju hantverkare, som elektriker, rörmokare,
            industriarbetare, målare, byggnadsarbetare, finsnickare och så
            vidare. Kompetensförsörjningen till flera av dessa sektorer är
            på sikt en stor utmaning för vårt samhälle.
          </note>
          <note>
            Fru talman! För en del av dessa elever kan även den ämnesinriktade
            teorin i yrkesprogrammen vara ett oöverstigligt hinder. Sådana
            teoretiska kurser kan bli en kvarnsten kring halsen på den som
            kämpar för att över huvud taget orka igenom skolan. För dem kan
            en yrkesinriktad lärlingsutbildning vara räddningen eftersom den
            mesta studietiden är förlagd till en arbetsplats. De får helt
            enkelt lära sig jobbet på jobbet.
          </note>
          <note>
            Det är i dag belagt att den viktigaste skyddsfaktorn mot att
            drabbas av såväl ekonomisk som social utsatthet och psykisk ohälsa
            senare i livet är att ha gått ut skolan med godkända betyg. Det
            ökar elevens möjligheter till arbete och självförsörjande.
          </note>
          <note>
            Det jag nu har beskrivit kan i hög grad också vara tillämpligt
            på många nyanlända elever. De kan ha en bristfällig skolgång efter
            en uppväxt i länder med skiftande utbildningsväsen eller efter
            år på flykt utan någon möjlighet till ordnad skolgång. Vi ska
            naturligtvis göra allt för att dessa ungdomar får möjlighet att
            läsa in både gymnasie- och högskolekompetens, men för en del av
            dem kan en lärlingsutbildning vara en god väg till oberoende och
            självförsörjning.
          </note>
          <note>
            I dag är dock alltför få lärlingsplatser tillgängliga. Det kan
            medföra att skoltrötta elever eller utpräglade praktiker mer eller
            mindre tvingas till gymnasieprogram med mer teoretiska kurser
            än personen klarar av, vilket kan bidra till att stärka känslan
            av misslyckande och i värsta fall på sikt leda till utanförskap.
          </note>
          <note>
            Alliansregeringen återinförde lärlingsutbildningarna i Sverige.
            Det har ökat möjligheten för fler unga att få jobb. Genom ett
            tillkännagivande våren 2016 skulle regeringen utreda breddad och
            förstärkt kompetensförsörjning. Det har nu gått tre år utan något
            synbart resultat.
          </note>
          <note>
            Fru talman! Därför yrkar jag bifall till allianspartiernas reservation
            11.
          </note>
          <note>
            (Applåder)
          </note>
          <note type="speaker">
            Anf. 83 ROGER HADDAD (L):
          </note>
          <note>
            Fru talman! Jag står givetvis bakom samtliga av våra reservationer
            men yrkar bifall enbart till reservation 13.
          </note>
          <note>
            När jag lyssnar på denna debatt påminns jag om när jag började
            med gymnasiepolitik i Västerås stad 2002, först som ledamot och
            sedan som ordförande i utbildnings- och arbetsmarknadsnämnden.
            Man kan tro att det inte har hänt något på detta område, men det
            är inte sant. Anledningen till att gymnasieskolan reformerades
            2009/10, i synnerhet vad gällde yrkesprogrammen, var givetvis
            de många avhoppen och det utanförskap som dessa ungdomar hamnade
            i och att yrkesprogrammen inte förberedde eleverna för arbetslivet.
          </note>
          <note>
            Vet ni vad? Vi hör detta fortfarande. Vi ser hur företag eller
            företag tillsammans med kommuner bygger upp egna yrkesskolor och
            egna program för att ännu bättre tillfredsställa sitt kompetensbehov.
            Jag har inga problem med det.
          </note>
          <note>
            Vi får dock inte tro att det var bättre förr, och vi har absolut
            inte sänkt kraven för att komma in på gymnasiets yrkesprogram
            eller högskoleförberedande program. När vi satt i regeringen höjde
            vi kravet från tre godkända grundskoleämnen i den så kallade treämnesskolan
            till åtta godkända grundskoleämnen för att man över huvud taget
            skulle kunna komma in på ett yrkesprogram. Detta har verkligen
            bidragit till att höja förväntningarna och förhoppningsvis kvaliteten.
          </note>
          <note>
            Liberalerna menar att gymnasieskolan måste bredda sitt utbud
            och skapa fler möjligheter. Vi behöver högskoleförberedande program.
            Vi har under många år drivit frågor om yrkesprogram, lärlingsutbildningar,
            branschlärlingar och branschskolor – och nu det förslag vi självklart
            står bakom om tvååriga yrkesprogram, som jag återkommer till,
            fru talman.
          </note>
          <note>
            Låt oss vara positiva i debatten om yrkesprogram. Det är 4 700
            fler som har sökt till gymnasiets yrkesprogram. Det är en ökning
            med 11 procent. Och vi har en ökning på alla yrkesprogram i gymnasieskolan.
            Men att det är så kan man inte tro när man lyssnar på debatten.
            Det har skett ett trendbrott inom yrkesprogrammen på gymnasieskolan,
            och Liberalerna välkomnar det.
          </note>
          <note>
            Det som efterfrågas mest just nu av branschen är gymnasial yrkesutbildning.
            Det råder brist på sådan kompetens. Att fortsätta att utveckla
            och förbättra detta måste därför vara målet för alla oss ledamöter
            i utbildningsutskottet.
          </note>
          <note>
            Anledningen till att det inte är ännu fler som går på yrkesprogrammen
            och att det inte speglar alla som söker yrkesprogrammen från grundskolan
            är förstås att de inte är behöriga. De uppfyller inte kriterierna
            och förkunskapskraven från grundskolan.
          </note>
          <note>
            Det generella problemet, som drabbar hela utbildningssystemet,
            är att grundskolan inte levererar tillräckligt. Så har det varit
            så länge jag har varit skolpolitiker, sedan 2002. Det är ungefär
            17 000 obehöriga som kommer in på gymnasieskolan, och det är ungefär
            20 000 ungdomar som lämnar gymnasiet efter tre år utan fullständig
            gymnasieexamen.
          </note>
          <note>
            Införandet av tvååriga yrkesprogram eller yrkesskola gäller inte
            dem som är behöriga, utan nu pratar vi om dem som kommer från
            grundskolan till gymnasieskolan och som inte får plats på ett
            nationellt program därför att de inte har behörighet, eller om
            den andra målgruppen, nämligen nyanlända ungdomar med kort tid
            i Sverige. Dessa har av förklarliga skäl inte en chans att uppnå
            hela grundskolans ämnen på ett eller två år och sedan komma in
            på ett nationellt program.
          </note>
          <note>
            Hur vill ni som är kritiska till förslaget hantera de 17 000
            som kommer till gymnasieskolan? Och varför pratar ni så lite om
            de 20 000 som lämnar gymnasieskolan efter tre år? De ska naturligtvis
            gå till komvux eller fristående aktörer och läsa upp och läsa
            om, och vissa ska komplettera. Jag har inga problem med det, men
            vi måste inse och acceptera att det är denna verklighet som råder
            inom svensk gymnasieskola.
          </note>
          <note>
            Den generella gymnasiedebatten har tyvärr handlat om högskolebehörighet
            eller inte, men det vi borde prata om är varför det kommer så
            många från grundskolan utan tillräckliga förkunskaper och varför
            vi fortfarande misslyckas när det gäller gymnasiet genom att många
            ungdomar fortsatt slås ut.
          </note>
          <note>
            När det gäller PRIV, introduktionsprogram och språkintroduktion
            har det varit rena politiska experimentverkstaden de senaste 15–20
            åren. Kva ­ liteten är undermålig. Eleverna får inte rätt utbildning.
            Den är inte kvalita ­ tiv och förbereder dem inte fullt ut för
            yrkeslivet. Varför säger Socialde ­ mokraterna nej till tvååriga
            yrkesskolor för dessa ungdomar när man i mi ­ grationsöverenskommelsen
            sa ja till kortare kurser, som kan vara på såväl fem och sex månader
            som ett år? Varför ska jag säga ja till yrkespaket på ett år men
            nej till tvåårig yrkesskola? Det måste ni förklara för mig. Två
            ­ åriga yrkesskolor för ungdomarna är ju längre än det så kallade
            yrkespa ­ ketet, som finns på några orter inom vissa inriktningar.
            Jag tror att det är 51 så kallade yrkespaket.
          </note>
          <note>
            Det finns ingen logik i era argument mot att införa tvååriga
            yrkesskolor. Ni är svaret skyldiga. Berätta för oss om utmaningen,
            som ni kallar det för och som inte bara är en utmaning utan ett
            problem, att ungdomar inte får en utbildning och inte lär sig
            det svenska språket i Sverige! De kommer att hamna i utanförskap
            och arbetslöshet, och här sitter ni och röstar nej och påstår
            saker som vi inte ens har föreslagit.
          </note>
          <note>
            Ni tar inte ansvar för dessa ungdomar, men vi ska göra det. Vi
            ska ha bra gymnasieutbildningar, branschutbildningar, lärlingsanställningar
            och lärlingsutbildningar, och vi ska ha kvalitetsåtgärder. Det
            kan vara bra studie- och yrkesvägledning, fler behöriga lärare
            och bra branschsamverkan, för det är då vi uppnår målet att gymnasieskolan
            ska förbereda inför yrkeslivet men också för högre studier.
          </note>
          <note type="speaker">
            Anf. 84 DANIEL RIAZAT (V) replik:
          </note>
          <note>
            Fru talman! Det blir en väldigt märklig gång här i riksdagen
            ifall det ska vara så att de som ska införa något som ingen i
            princip står bakom ska fråga dem som inte vill införa det varför
            de inte vill det.
          </note>
          <note>
            Jag begärde ordet för att fråga dig, Roger Haddad, eftersom det
            är du och inte vi i de rödgröna partierna som är svaret skyldig:
            Varför är det så viktigt för Liberalerna att gång efter gång komma
            med förslag här i Sveriges riksdag som handlar om att splittra
            den svenska skolan, att sortera elever och att cementera skillnader
            i tidiga åldrar som fortlever under hela skolgången? Varför är
            det så himla viktigt att alltid prata om yrkesprogrammen? Du hyllade
            dem och sa att vi ska vara glada över att de har ökat. Vi är jätteglada.
            Vi har till och med skrivit det i vår reservation i betänkandet.
          </note>
          <note>
            Hur kommer det sig att allianspartierna, och kanske främst ditt
            parti, alltid har synen att barnen från arbetarklasshemmen eller
            barnen som vill vidare till yrkesprogrammen är sämre, att de inte
            kan och att man inte kan ha förväntningar på dem?
          </note>
          <note>
            Det är du som är svaret skyldig. Varför vill du skapa en sorteringsskola
            och skicka ungdomar vidare till ett arbetsliv som inte kommer
            att vara mottagligt för dem?
          </note>
          <note type="speaker">
            Anf. 85 ROGER HADDAD (L) replik:
          </note>
          <note>
            Fru talman! Vi har fler som lämnar grundskolan och som är behöriga
            till gymnasieskolan, och vi har fler som lämnar gymnasieskolan
            med full ­ ständig gymnasieexamen. Jag väljer, till skillnad från
            Vänsterpartiet, att hålla mig till fakta: Skolverkets inrapporterade
            statistik om att utveckling ­ en faktiskt går åt rätt håll. Du
            har ju helt fel, Daniel Riazat.
          </note>
          <note>
            Prestation och genomströmning på yrkesprogrammen ökar. Det är
            ett trendbrott i genomströmningen även för dem som läser på yrkesprogram.
            Det är inte som på er tid, då man bara kom in men inte ut. Nu
            kommer man faktiskt ut med en utbildning också. Men denna debatt
            handlar om dem som inte kommer in på de nationella programmen,
            och ni har fortfarande inte föreslagit något för den målgruppen.
            Vi kan inte bara trolla bort de 17 000, utan de finns på riktigt.
            Ni är svaret skyldiga om vart de ska ta vägen i den gymnasieskola
            som finns i dag.
          </note>
          <note>
            Påklistra mig inte saker om sorteringsskola eller att vi skiljer
            på ungdomar! Jag har följt gymnasiepolitiken de senaste 15–20
            åren och kan visa dig exempel på sorteringsskolor. Jag tycker
            att gymnasiet börjar gå åt rätt håll, men vi har ett problem i
            att många från grundskolan inte kommer in och att många nyanlända
            behöver individuella anpassningar. Där lägger vi fram förslag,
            men ni saknar förslag.
          </note>
          <note type="speaker">
            Anf. 86 DANIEL RIAZAT (V) replik:
          </note>
          <note>
            Fru talman! Det är jättelustigt att Vänsterpartiet, som aldrig
            någonsin i Sveriges historia har suttit i regering, ska ta ansvar
            för en skolpolitik som senaste gången klubbades igenom på initiativ
            av Liberalerna.
          </note>
          <note>
            När det gäller den skola vi har i dag och som du, Roger Haddad
            , står här och skriker på mig om är det ditt parti som har stiftat
            lagarna och Vänsterpartiet som har gått emot. Det skedde bland
            annat under den tid då ditt parti och Jan Björklund satt på utbildningsministerposten.
            Ni kanske kan ta den diskussionen internt i Liberalerna ifall
            du är missnöjd med den politik som ni förde under åtta år med
            alliansregering.
          </note>
          <note>
            När det gäller att utvecklingen går åt rätt håll gör den det
            i vissa delar. Som jag sa tidigare har vi även skrivit in detta
            i vår reservation. Men nu pratar vi inte om den frågan utan om
            de tvååriga yrkesprogram som ni vill stifta lag om att införa.
          </note>
          <note>
            På vilket sätt förbättrar vi den nuvarande situationen genom
            att ha lägre förväntningar och genom att peka ut en viss grupp
            elever och barn i vårt samhälle och säga att de inte kommer att
            klara sig? I vilken annan bransch eller organisation skulle det
            funka att en chef kommer in och från dag ett säger att en person
            inte kommer att klara sig? Hur många personer kommer då att vara
            motiverade att lägga energi på att vilja klara sig? Jag menar
            att detta skapar skillnader.
          </note>
          <note>
            Nej, Vänsterpartiet är inte svaret skyldigt i denna fråga, utan
            det är Roger Haddad och Liberalerna. Varför vill ni återigen sortera
            eleverna, som ni gjorde under åtta år med alliansregering, som
            ni gjorde under 90-talet genom att införa diverse olika reformer
            som har splittrat svensk skola och som ni fortsätter att göra
            i dag genom dessa förslag?
          </note>
          <note type="speaker">
            Anf. 87 ROGER HADDAD (L) replik:
          </note>
          <note>
            Fru talman! Daniel Riazat ger en verklighetsfrånvänd bild av
            gymnasieskolan. Resultaten har ju gått uppåt. Du måste erkänna
            det, Daniel Riazat. Du kan inte föra fram något slags vänsterpartistisk
            statistik, utan vi måste hålla oss till fakta och statistik. Och
            du har fel, och jag har rätt.
          </note>
          <note>
            När det gäller dessa elever går de redan dag i gymnasieskolan
            i de kriti ­ serade inriktningar som har kallats språkintroduktion,
            yrkesintroduktion, programinriktat individuellt val och så vidare.
            Anledningen är att de har kommit till gymnasieskolan utan behörighet.
            Några går över till ett natio ­ nellt program. Men väldigt många
            slås ut från de nationella programmen för att de inte har några
            förutsättningar att klara av en utbildning. Det sker för övrigt
            även på lärarutbildningen, så det är inte något konstigt.
          </note>
          <note>
            Men vi menar att dessa personer måste erbjudas en yrkesinriktad
            utbildning som inte finns i dag. Man kan inte ha det som ett lotteri
            så att man i Västerås erbjuder 15 timmar. Men nu ska regeringen
            införa något slags påbud om 23 timmar. Och i en kommun får man
            läsa om ämnen som man redan är godkänd i och så vidare. Det är
            en myriad av experiment som du rimligen inte kan ställa dig bakom.
          </note>
          <note>
            De personer som går till nationella program och vidare till högskolan
            direkt från yrkesintroduktion och språkintroduktion är mycket
            få.
          </note>
          <note>
            Det som jag tycker att vi ska fokusera på är att se till att
            både de som går på de nationella programmen och de som inte klarar
            av att komma in på grund av att de inte har tillräckliga förkunskaper
            också ska få en chans. Det är sann socialliberalism.
          </note>
          <note type="speaker">
            Anf. 88 GUSTAV FRIDOLIN (MP):
          </note>
          <note>
            Fru talman! Jag tackar mina kollegor i utskottet. Det som vi
            diskuterar är ett brett betänkande som består av en lång rad motionsyrkanden
            om gymnasieskolan som lämnades in under allmänna motionstiden.
            Jag står såklart bakom de miljöpartistiska uppfattningar som finns
            i våra partimo ­ tioner och kommittémotioner som behandlas i betänkandet.
            Betänkandet är resultatet av överväganden som vi har gjort för
            att få igenom mesta möjliga grön politik.
          </note>
          <note>
            Det finns ett antal riktigt viktiga frågor i betänkandet. Till
            exempel redovisas det arbete som pågår för att stärka naturbruksgymnasierna.
            Här finns en lång rad frågor och även en del som ligger utanför
            det som kommer i centrum av denna debatt om hur vi stärker kvaliteten
            i introduktionsprogrammen.
          </note>
          <note>
            Caroline Helmersson Olsson pekade i sitt inlägg starkt på det
            ansvar som finns i gymnasieskolan vad gäller lärande för hållbar
            utveckling och hur det kan stärkas.
          </note>
          <note>
            Jag skulle i mitt inlägg vilja peka på tre saker. Men innan dess
            ska jag konstatera att det som möjligen kan ge en lite splittrad
            bild av denna debatt är att vi har två sanningar samtidigt i den
            svenska skolan. Å ena sidan har vi förbättrade kunskapsresultat.
            Det hårda arbete som görs i svensk skola bär frukt. Fler elever
            lär sig mer. Det syns i de internationella kunskapsmätningarna,
            och det syns också i vår egen statistik som nu visar att fler
            elever äntligen blir behöriga att gå vidare från grundskolan för
            att börja ett nationellt program i gymnasiet.
          </note>
          <note>
            Samtidigt har vi en växande ojämlikhet med allt vad det innebär.
            Det handlar om att elever inte själva kan växa upp och bli de
            vuxna som de vill vara och ta makten över sina liv. Det handlar
            om att arbetet som lärare blir allt tuffare. Det handlar om tilltagande
            segregation och klyftor i samhället och de problem som uppstår
            inne i klassrummet och på skolor, till exempel ordningsproblem
            som vi har diskuterat i denna debatt.
          </note>
          <note>
            Å ena sidan har vi ett mycket hårt arbete som utförs av lärare,
            rektorer, elevhälsa och medarbetare på skolor runt om i Sverige,
            och inte minst av elever i gymnasiet som anstränger sig hårt för
            att kunna nå sina drömmar och förverkliga sina mål. Å andra sidan
            har vi ett alldeles för svagt skolsystem. Precis som OECD visar
            i sina utvärderingar av det svenska skolsystemet backas helt enkelt
            inte lärarna och eleverna upp av ett tillräckligt starkt system
            som ger det stöd som krävs för att skolan verkligen ska lyckas
            ge varje elev förutsättningar att bestämma över sitt liv.
          </note>
          <note>
            Där kommer den fråga som nämns i betänkandet in som en pusselbit
            i hur vi stärker själva skolsystemet. Där finns det, som jag uppfattar
            det, en bred uppslutning för att vi vill ha en större statlig
            styrning över dimensio ­ neringen av gymnasieskolan.
          </note>
          <note>
            Fru talman! Med detta sagt vill jag peka på tre prioriteringar
            för Miljöpartiet. Den första gäller att vi måste göra allt vi
            kan för att motverka den psykiska ohälsan bland unga. När vi diskuterar
            de olika skäl som finns till att unga i dag inte får med sig de
            kunskaper och de examina som de behöver för att kunna ta makten
            över sitt liv och ta ett jobb – det gör vi ofta i utbildningsutskottet
            och i utbildningsdebatter – är detta en av de orsaker som vi diskuterar
            allra minst men som betyder allra mest. Jag har varit verksam
            i folkhögskolan, och när jag möter människor som jobbar i folkhögskolan
            beskriver de hur många av eleverna i folkhögskolan har kommit
            dit just därför att den press och den psykiska ohälsa som de upplevde
            under gymnasieåren gjorde det omöjligt att fullfölja en gymnasieutbildning.
          </note>
          <note>
            Den psykiska ohälsan har såklart många olika orsaker. Den är
            inte i första hand ett resultat av skolsystemet utan ett resultat
            av samhället så som det ser ut. Det är en av anledningarna till
            att vi gemensamt, stat och kommuner, ska sätta ett mål om en helt
            köfri barn- och ungdomspsykiatri och slå fast det i ett avtal
            mellan staten och SKL. Målet är klipskt formulerat på det sättet
            att om vi ska nå det måste vi stärka barn- och ungdomspsykiatrin
            och de andra delarna där man kan möta det allmänna vid psykisk
            ohälsa, till exempel elevhälsan, men såklart också gemensamt och
            målmedvetet ge oss på orsakerna till att unga människor mår dåligt,
            till exempel ojämställdheten, och göra särskilda insatser för
            de grupper där vi ser att den psykiska ohälsan är extra stor.
          </note>
          <note>
            Trots att den psykiska ohälsan i grunden inte är ett resultat
            av skolsystemet har vi delar av skolsystemet som spär på den psykiska
            ohälsan. Det är naturligtvis helt oacceptabelt. Vi ska ha ett
            skolsystem som ger människor verktyg att ta makten över sitt liv
            och leva ett liv som de är nöjda med. I stället har vi delar och
            ingredienser i skolsystemet som spär på den psykiska ohälsan.
            Mobbningen, som vi har diskuterat i andra sammanhang, är såklart
            en del av det men också sådant som vi har reglerat.
          </note>
          <note>
            Vi vet av utvärderingar som görs att dagens betygssystem leder
            till mer psykisk ohälsa. Det är två pusselbitar i betygssystemet
            som måste förändras framöver. Det handlar bland annat om att bli
            kvitt kursbetygen i gymnasiet och i stället ha ämnesbetyg, som
            berörs i detta betänkande. Det handlar också om att förändra betygssystemet
            på ett sådant sätt att ett enskilt moment inte slår igenom så
            att eleverna upplever att de bara blir bedömda utifrån det som
            de har allra svårast för. Dessa två delar – dels hur momenten
            vägs mot varandra, dels kursbetygen – är ingredienser i betygssystemet
            i dag som spär på en psykisk ohälsa. Det ska ändras.
          </note>
          <note>
            Den andra prioritering som jag vill nämna och som flera har tagit
            upp i debatten är att vi behöver ha ett skolsystem som inte har
            återvändsgränder och där det finns en möjlighet till ett livslångt
            lärande och där man värnar den krokiga bildningsresa som är de
            allra flesta människors. När människor tittar tillbaka på sina
            liv brukar de allra flesta kunna beskriva att de gjort olika saker,
            tagit olika steg och att det sällan var så att de stod på en punkt
            och visste exakt var de skulle vara om 10, 15 eller 20 år.
          </note>
          <note>
            Eftersom människor inte vet det, och eftersom väldigt få 16-åringar
            vet det, måste vi ha ett utbildningssystem som ger möjlighet till
            ett verkligt livslångt lärande. Där är det ett problem i dag att
            så många som läser de yrkesförberedande programmen inte får med
            sig högskolebehörighet, inte för att alla sedan ska välja att
            studera på högskolan utan för att alldeles för många senare upptäcker
            att de kanske skulle vilja söka in på högskolan och då har svårare
            att göra det.
          </note>
          <note>
            Därtill skapar dagens system problemet att elever som nog helst
            skulle vilja läsa ett yrkesprogram och ser framför sig att de
            vill jobba i det yrke och i den bransch som ett yrkesprogram förbereder
            dem för väljer bort det därför att de är osäkra på om de på riktigt
            kommer att kunna få den högskolebehörighet som de vill ha som
            en öppning och en möjlighet någon gång i framtiden. Därför går
            de i stället till ett högskoleförberedande och brett program och
            kanske inte klarar det därför att de inte är så motiverade som
            de kanske skulle ha varit om de hade läst ett yrkesprogram.
          </note>
          <note>
            Givetvis måste det finnas en valfrihet också i högskolebehörigheten.
            Förslaget från S, MP och V innebär inte att alla elever läser
            alla ämnen som krävs för högskolebehörighet. Det innebär att man
            fortfarande har möjlighet att välja bort. Men, som Caroline Helmersson
            Olsson uttryckte det, det vänder på kuttingen. Från att man i
            dag på ibland ganska komplicerade sätt måste välja till ämnen
            för att få högskolebehörighet betyder detta att man i stället
            skulle välja bort ämnen om man inte vill ha högskolebehörighet.
          </note>
          <note>
            Vår linje – att vi vill undvika återvändsgränder – är också en
            av anledningarna till att vi är skeptiska till och oroliga över
            förslaget om tvååriga yrkesutbildningar. Vi har därför en reservation
            om detta. Det finns goda argument, till exempel att det måste
            finnas vägar framåt för att man tidigt ska kunna kvalificera sig
            för ett yrke och framför allt om man har kort utbildningsbakgrund
            eller om man är en av dem som vi i dag möter i introduktionsprogram
            av olika slag. Vi tycker dock att allt detta täcks upp av dagens
            yrkespaket.
          </note>
          <note>
            Yrkespaketen finns i olika längd just för att de är anpassade
            utifrån vilka kunskaper man behöver för ett specifikt yrke. De
            är dessutom påbyggbara. Även om man har deltagit i ett yrkespaket
            och börjat arbeta inom den bransch som yrkespaketet förbereder
            en för kan man senare läsa in en fullständig gymnasieutbildning.
            Vi tycker helt enkelt att detta är en bättre modell än den fasta
            form med tvååriga yrkesprogram som föreslås av de borgerliga partierna.
          </note>
          <note>
            Den tredje och avslutande prioritering jag vill ta upp i detta
            mitt första inlägg om ett motionsbetänkande på ganska lång tid,
            fru talman, handlar om de estetiska ämnenas betydelse. Dessa ämnen
            har en betydelse i hela det svenska skolsystemet av tre skäl.
          </note>
          <note>
            För det första har estetiska kunskaper ett egenvärde likt andra
            kunskaper inom den svenska skolan. Egenvärden är ofta väldigt
            svåra att beskriva. Hur beskriver man egentligen ett egenvärde?
            En rektor gjorde det på ett sätt som var träffande för mig. Han
            sa: Sedan vi började jobba med estetiska lärprocesser på vår skola
            har det blivit mycket lugnare. Jag tror att det beror på att eleverna
            har hittat olika sätt att uttrycka sig om sådant som annars är
            svårt att uttrycka sig om. Detta kan vara ett sätt att träffande
            beskriva vad estetiska kompetenser kan ge.
          </note>
          <note>
            För det andra har vi en växande arbetsmarknad för kreativa näringar.
            För ett par år sedan räknade man till 94 000 människor som jobbade
            inom de kreativa näringarna, där estetisk kompetens är helt grundläggande
            för att man ska kunna bidra på sitt arbete. Dessutom har nog många
            av oss som jobbar utanför det man vanligen kallar kreativa näringar
            upptäckt att det kan vara ganska bra att bemästra Powerpoint och
            göra det på ett sådant sätt att någon kan förstå vad som står
            där. Det kan också vara bra att kunna hålla ett anförande på ett
            sätt som gör att någon faktiskt vill lyssna. Också detta ligger
            inom estetiska kompetenser.
          </note>
          <note>
            För det tredje är det estetiska lärandet av det slag att det
            ger ledtrådar till annat lärande. Om man ska förstå geometri är
            det bra att ha bildförståelse. Många kan också vittna om hur man
            har lärt sig läsa och skriva på ett djupare sätt genom musiktexter.
          </note>
          <note>
            Detta är en anledning till att vi fortfarande arbetar för att
            estetiska ämnen också ska finnas tillgängliga och som en del av
            all gymnasieutbildning. I dag finns ingen majoritet för detta,
            konstateras i utskottets bedömning. Men det här är fortfarande
            vår politik, och vi delar den med flera partier.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 13 Vuxenutbildning
          </note>
          <note>
            Utbildningsutskottets betänkande 2018/19:UbU12
          </note>
          <note>
            Vuxenutbildning
          </note>
          <note>
            föredrogs.
          </note>
          <note type="speaker">
            Anf. 89 NORIA MANOUCHI (M):
          </note>
          <note>
            Fru talman! Vi i Moderaterna står självklart bakom alla våra
            reserva ­ tioner , men för tids vinnande yrkar jag bifall endast
            till reservation nr 19.
          </note>
          <note>
            Herr talman! Jag vill inleda debatten med ett uttalande av Ulf
            Kristersson: Integrationen är vår tids ödesfråga.
          </note>
          <note>
            Själv vill jag påstå att lärandet av svenska språket är vår tids
            stora frihetsfråga. Det handlar om friheten att kunna fråga om
            vägen, att förstå vad barnets lärare säger på kvartssamtalet och
            att kunna läsa kallelsen till mammografin. Det handlar också om
            friheten att kunna söka ett jobb och att kunna ta ett jobb, att
            kunna läsa en innehållsför te ckning i matbutiken – Nötter eller
            inga nötter? – att kunna kommunicera med polis eller brandmän
            och att kunna söka hjälp vid behov. Att lära sig svenska är för
            många i Sverige den största frihetsfrågan. Det är en fråga om
            att vara med eller att hållas utanför.
          </note>
          <note>
            Hundratusentals personer befinner sig i dag i en otrygg situation.
            När vi som stat och samhälle inte klarar av att erbjuda tillräckliga
            möjligheter och när vi som land inte har tillräckligt höga krav
            och förväntningar misslyckas vi. Vi sviker varje individ och samhället
            i stort.
          </note>
          <note>
            Herr talman! Svenska för invandrare och vuxenutbildningen måste
            reformeras i grunden. Vi behöver en nationell vuxenutbildningspeng,
            något som gör det möjligt för de studerande att själva välja utförare.
            Den kan vara privat eller kommunal. Detta skulle också skapa möjligheten
            att faktiskt välja bort och helt enkelt tacka nej till dålig kvalitet.
            Det är dags att införa frivux.
          </note>
          <note>
            Alliansregeringen tillsatte Frivuxutredningen , som 2008 kom
            med sitt betänkande Frivux – Valfrihet i vuxenutbildningen . Med
            utgångspunkt i denna utredning bör en valfrihetsreform genomföras.
            I detta system skulle ett nytt tag om ansvaret krävas. Att lära
            sig svenska är inte bara den snab ­ baste vägen in i samhället
            utan också den bästa vägen in på arbetsmark ­ naden.
          </note>
          <note>
            Moderaterna föreslår ett nytt ersättningssystem som baseras på
            presta ­ tion. Det ska vara ett resultatbaserat system som helt
            enkelt innebär att ju bättre och snabbare eleverna lär sig svenska
            desto högre ersättning får utföraren. Vi menar att detta skulle
            skapa en effektivisering som i dag saknas.
          </note>
          <note>
            Herr talman! Man skulle egentligen kunna gå ännu längre och säga
            att utövare som hjälper de studerande att få en anställning borde
            få en bonus. Detta omtag behöver självklart kombineras med höga
            krav och ordentlig kontroll som säkerställer en god kvalitet och
            förhindrar fusk. Vi föreslår därför en förändrad ordning av tillsynen.
            I dag sker en systematiserad tillsyn av vuxenutbildningen bara
            på huvudmannanivå. Vi menar att Skolinspektionen bör få i uppdrag
            att granska varje verksamhet på enhetsnivå.
          </note>
          <note>
            Vuxenutbildningen behöver som sagt reformeras i grunden och bli
            mer tillgänglig och mångfasetterad. Framför allt behöver dock
            resultat åter komma i fokus.
          </note>
          <note>
            (Applåder)
          </note>
          <note type="speaker">
            Anf. 90 PATRICK RESLOW (SD):
          </note>
          <note>
            Fru talman! Låt mig först yrka bifall till reservationerna 5
            och 8.
          </note>
          <note>
            Vuxenutbildningen är starkt kopplad till den diskussion om gymnasieskolan
            som vi precis har haft. De problem som möter gymnasieskolan är
            i de flesta fall också problem som möter vuxenutbildningen, i
            varje fall när det gäller utbildningsval och förkunskaper. Jag
            tänker därför inte förlänga debatten i onödan utan hänvisar till
            relevanta delar av det anförande om gymnasieskolan som jag nyss
            höll.
          </note>
          <note>
            Det svenska systemet med vuxenutbildning är på sätt och vis unikt.
            Det finns få länder i världen som kan jämföra sig med oss när
            det gäller möjligheten till vidareutbildning senare i livet. Vi
            i Sverigedemokraterna tycker att det är bra. Så måste det vara.
            Om det är något vi under de senaste decennierna har lärt oss är
            det att världen är föränderlig och att samhällsutvecklingen går
            fortare än vad vi någonsin har trott. Därför måste det också finnas
            möjligheter att snabbt kunna anpassa sig till nya tiders krav
            och utmaningar.
          </note>
          <note>
            Sverigedemokraterna ser också att det råder en stor missmatchning
            inom flera olika sektorer i samhället. Här fyller vuxenutbildningen
            ett stort syfte. Detta förutsätter såklart att grundutbildningen
            i sig är så bra att det lätt går att skaffa sig ny kompetens.
            Detta är också en av anledningarna till att vi säger att den som
            har gått ett tvåårigt yrkesgymnasium ska, om man inte gör det
            i direkt anslutning till gymnasiet, ha möjlighet att gå en kompletterande
            kurs senare i livet, det vill säga en två-plus-ett-lösning.
          </note>
          <note>
            Sverigedemokraterna tycker alltså att det är bra att det finns
            en uppdelning mellan studieförberedande och yrkesinriktade program
            på gymnasiet. Detta ställer krav även på den kommunala vuxenutbildningen.
            För att möta elevernas behov av utbildning måste komvux vara väl
            utbyggt. Ungdomar ska kunna komplettera sin utbildning eller byta
            inriktning helt och hållet, och då måste också vuxenutbildningen
            skapa reella möjligheter till detta.
          </note>
          <note>
            Dagens vuxenutbildningssystem skulle jag vilja beskriva som väldigt
            spretigt. Det är kommunen som planerar. Det är kommunen som upphandlar.
            Det är kommunen som driver verksamhet i egen regi. Regelverken
            skiljer sig dessutom starkt beroende på vilken kommun du befinner
            dig i.
          </note>
          <note>
            Det är svårt för alla aktörer, inte minst för aktörer från näringslivet,
            att orientera sig i denna snåriga djungel. Just därför menar vi
            sverigedemokrater att vuxenutbildningen, precis som grundskolan
            och gymnasieskolan, måste få ett statligt huvudmannaskap. Inte
            minst näringslivet skulle gynnas av detta, eftersom man då skulle
            kunna lägga mer tid på att höja utbildningskvaliteten och mindre
            tid på att anpassa sig till olika kommuners regelverk.
          </note>
          <note>
            Vuxenutbildningen måste också se till att stärka kompetensen
            när det gäller bristyrken. Detta hänger nära samman med vår syn
            på satsningar på yrkesgymnasium, yrkeshögskola och lärlingsutbildningar.
            Vi vill därför se ökade satsningar på ett antal branscher som
            har behov av arbetskraft.
          </note>
          <note>
            Bland annat ser vi att den svenska gruvnäringen är i behov av
            kompetens. Vi menar att det behövs utbildningsplatser med inriktning
            mot gruv- och mineralverksamhet, gärna i anslutning till de orter
            där gruvnäring bedrivs. Vi ser också möjligheten att det här bedrivs
            på distans genom att man utnyttjar de tekniska möjligheter som
            finns för detta.
          </note>
          <note>
            En annan sektor där det finns ett stort behov av arbetskraft
            är stålindustrin. I dag är denna bransch väldigt högteknologisk,
            och det är viktigt att vi förser industrin med rätt kompetens
            på detta område. Vi ser i dag att det görs alldeles för svaga
            utbildningsinsatser – det krävs fler satsningar som är kopplade
            till stålindustrin. Även här ser vi fördelar med distansutbildning.
          </note>
          <note>
            En tredje sektor som vi lyfter fram i vår motion är åkerinäringen.
            Vi vill se kraftiga satsningar på vuxenutbildningen inom åkerinäringen.
            Inom kort sägs det bli brist på exempelvis busschaufförer. Därför
            tycker vi att man bör öka antalet utbildningsplatser för yrkesförare.
          </note>
          <note>
            Detsamma gäller skogsindustrin, som under lång tid har påtalat
            svårigheten att rekrytera kunnig personal på olika nivåer i företagen,
            inte minst i glesbygden.
          </note>
          <note>
            Avslutningsvis, herr talman, menar vi sverigedemokrater att kraven
            på sfi-undervisningen måste skärpas avsevärt. Detta gäller inte
            bara kraven på närvaro och resultat utan även innehållet i undervisningen.
          </note>
          <note>
            Vi vill att alla som anländer till Sverige ska få god kännedom
            om det svenska samhället. Vi vill därför se en obligatorisk samhällsorientering
            för samtliga som beviljas uppehållstillstånd. I denna ska det
            ingå undervisning i rättigheter och skyldigheter men också undervisning
            som ger kännedom om det svenska samhällets kultur, historia och
            värdegrund.
          </note>
          <note>
            (Applåder)
          </note>
          <note>
            I detta anförande instämde Jörgen Gr ubb och Michael Rubbestad
            (båda SD).
          </note>
          <note type="speaker">
            Anf. 91 DANIEL RIAZAT (V):
          </note>
          <note>
            Herr talman! Jag vill börja med att yrka bifall till reservation
            9, men självklart står Vänsterpartiet bakom sina andra reservationer
            också.
          </note>
          <note>
            Sverige är unikt när det kommer till frågan om vuxenutbildning,
            och detta är någonting som vi ska vara stolta över. Den kamp som
            fördes av arbetarklassen för att ge alla människor i vårt samhälle
            rätten till det livslånga lärandet ser vi resultatet av i våra
            folkhögskolor, i yrkesutbildningarna och på komvux. Detta är någonting
            som vi ska bevara.
          </note>
          <note>
            Under ett antal år var delar av vuxenutbildningen, exempelvis
            komvux, under nedmontering. När alliansregeringen satt vid makten
            försämrade man människors möjligheter och rätt till kunskap hela
            livet – till det livslånga lärandet. Man minskade antalet platser
            på vuxenutbildningarna runt om i landet samtidigt som man sänkte
            skatten för de rikaste i vårt samhälle.
          </note>
          <note>
            Något som kom in i det övriga skolväsendet var vinstjakten –
            att lägga ut vår vuxenutbildning på entreprenad. Jag kommer från
            en kommun där i princip all vuxenutbildning ligger på entreprenad.
            Är kvaliteten högre? Svar nej. Kommer dessa uppgifter från mig
            eller från Vänsterpartiet? Nej. Det finns forskning som visar
            att kvaliteten inte blir lika hög när vinstdrivande aktörer driver
            vuxenutbildningar eller utbildningar överlag inom vårt skolväsen
            och enbart har som syfte att göra vinst.
          </note>
          <note>
            Jag måste säga att det är väldigt provocerande att se allianspartierna
            – återigen – vilja ta ytterligare steg för att utsätta vår vuxenutbildning
            för ytterligare experiment som går ut på att låta andra vinstdrivande
            aktörer komma in och göra det de har gjort med det resterande
            skolsystemet, det vill säga ta våra resurser utan att erbjuda
            den kvalitet som vi söker. Det riskerar också att konkurrera ut
            de seriösa aktörer – privata såväl som offentliga – som inte har
            detta vinstincitament utan som är där för att göra det som vi
            har gett dem i uppdrag att göra.
          </note>
          <note>
            Jag skulle också vilja lyfta upp vår reservation 9, som jag yrkade
            bifall till. Den handlar om lärarassistentutbildningarna.
          </note>
          <note>
            I dag finns en bred uppslutning bakom att vi ska ha lärarassistenter
            på våra skolor, men vi måste också se till att kvaliteten på utbildningarna
            för lärarassistenterna är tillräckligt bra. Det finns yrkeshögskolor
            som erbju ­ der lärarassistentutbildningar, men vi vet ännu inte
            om kvaliteten är till ­ räckligt hög. Vi vet heller inte om de
            som ska arbeta i skolan som lärar ­ assistenter får med sig de
            kunskaper som behövs för att arbeta i en verk ­ samhet med barn
            och unga.
          </note>
          <note>
            I många fall vet vi också att lärarassistenternas enda arbete
            inte är att göra det som lärarna inte hinner göra, utan det är
            faktiskt att göra det som i många fall är lärarnas uppdrag utifrån
            läroplanen: att arbeta med barn som behöver extra stöd i vår skola.
            Då är det ännu viktigare att se till att lärarassistentutbildningen
            fungerar och att man får med sig de kunskaper som man behöver.
          </note>
          <note>
            I och med att detta är en debatt där vi debatterar motioner från
            den allmänna motionstiden och inte en generell betänkandedebatt
            tänker jag inte hålla på särskilt mycket längre. Jag vill dock
            återigen ta upp frågan om vinstjakten inom välfärden, inte minst
            inom vuxenutbildningen.
          </note>
          <note>
            Vi har sett vad detta har gjort med vårt skolsystem – låt oss
            inte göra samma sak med vår vuxenutbildning! Låt oss inte lämna
            över det offentliga ansvaret när det gäller det livslånga lärandet
            till privata aktörer som inte är där för att hjälpa oss med detta
            uppdrag.
          </note>
          <note>
            Låt oss se till att hålla en hög kvalitet. Det kan vi göra genom
            att stoppa vinstjakten i välfärden och i vuxenutbildningen.
          </note>
          <note type="speaker">
            Anf. 92 GUDRUN BRUNEGÅRD (KD):
          </note>
          <note>
            Herr talman! Jag är nu inne på mitt andra anförande i kammaren
            på min tredje dag i riksdagen, så jag känner mig riktigt rutinerad
            vid det här laget!
          </note>
          <note>
            Jag vill börja med att ställa mig bakom Kristdemokraternas samtliga
            reservationer, men jag kommer i detta inlägg att nöja mig med
            att tala om reservation 16, om bland annat sfi-undervisningen,
            under punkt 10. Jag tänker också säga några ord om reservation
            21, som handlar om sfi för asylsökande.
          </note>
          <note>
            Språket är en nyckel till god integration i ett nytt samhälle,
            men det är också nödvändigt att få kunskap och kännedom om hur
            samhället är uppbyggt och om kulturella och sociala koder. Språkkunskaper
            ger också avsevärt bättre möjligheter att komma in på arbetsmarknaden.
          </note>
          <note>
            Sfi-undervisningen behöver förbättras – det är många överens
            om. Vårt förslag om individuella prestationsplaner och större
            nivåindelning innebär därför viktiga förbättringar för de berörda.
            Jag vill betona att det inte handlar om en negativ klassindelning
            utan om att ge var och en möjlighet att lära utifrån sin egen
            förmåga. Vem av oss har inte hört exempel på att exempelvis akademiker
            blandas med analfabeter i en grupp? Det skapar frustration för
            alla parter.
          </note>
          <note>
            Ingen ska hållas tillbaka, och ingen ska lämnas efter. Var och
            en ska naturligtvis ha möjlighet att utvecklas till sin fulla
            potential, och där är förstås språket en nyckel. Förslaget att
            koppla ersättningen till sfi-anordnarna till elevernas resultat
            ger också en drivkraft att hålla god kvalitet på undervisningen.
          </note>
          <note>
            Det är, herr talman, viktigt för självkänslan att så snart som
            möjligt komma i arbete och bli självförsörjande och slippa vara
            beroende av bidrag. Bästa sättet att lära sig svenska är att använda
            det, och då i en naturlig miljö. Därför vill vi förbättra möjligheterna
            att lära sig yrkessvenska på jobbet och kombinera sfi och yrkesvux.
          </note>
          <note>
            Så några ord om min företrädare Jimmy Loords reservation 21.
            Asylsökande måste vänta länge på handläggning av sin asylansökan.
            Det kan innebära lång tid av ovisshet och passivitet. Jag instämmer
            i Jimmy Loords motion om att det bör ges undervisning i svenska
            och samhällsorientering redan på asylboendena från dag ett. En
            förkortad etableringstid är bra både för den enskilda människan
            och för samhället i stort.
          </note>
          <note>
            Därmed, herr talman, ställer jag mig bakom Kristdemokraternas
            samtliga reservationer och yrkar bifall till nr 16 och 21.
          </note>
          <note>
            (Applåder)
          </note>
          <note type="speaker">
            Anf. 93 TOMAS KRONSTÅHL (S):
          </note>
          <note>
            Herr talman! Vuxenutbildning har alltid varit en väldigt viktig
            utbildning för oss socialdemokrater. Från början handlade det
            främst om att ge vuxna chansen att läsa in en gymnasiekompetens
            och att möjliggöra vidare studier. En del hade ofta en gammal
            utbildning, men det var också många gånger ekonomiska förutsättningar
            som gjorde att unga elever inte hade möjlighet att studera vidare.
            Därför var det väldigt viktigt att se till att starta en utbildning
            även för vuxna.
          </note>
          <note>
            I år är det faktiskt 50 år sedan vi startade komvux som en skolform,
            främst riktad till just dessa vuxna som av olika anledningar hade
            behov av att ta en gymnasieexamen, växla yrke eller förverkliga
            en dröm och utbilda sig för att läsa vidare på högskola. Men komvux
            i dag handlar om så mycket mer. I dag är vuxenutbildningen ett
            helt avgörande instrument både för arbetsmarknadspolitiken, för
            integrationspolitiken och inte minst för att säkerställa kompetensförsörjningen
            både inom offentlig sektor och i det privata näringslivet.
          </note>
          <note>
            Det blir alltmer tydligt att gymnasieskolan inte längre är tillräcklig
            för att ge alla som behöver det en grund för fortsatta studier,
            både inom yrkeshögskola och inom högskola. Det blir alltmer uppenbart
            att den kommunala vuxenutbildningen utgör en bas för den nationella
            och regionala kompetensförsörjningen till arbetslivet och en grund
            för fortsatta studier.
          </note>
          <note>
            Vuxenutbildningen är en avgörande pusselbit för att möjliggöra
            ett livslångt lärande där varje människa kan växa under hela livet
            som aktiv samhällsmedborgare och skicklig yrkesperson. Den ger
            möjligheter att både växla och växa som inte bara skapar frihet
            och trygghet för individen utan också förbättrar matchningen och
            stärker vårt lands konkurrenskraft. Vuxenutbildningen ska vara
            en språngbräda till jobb och egen försörjning, en språngbräda
            till fortsatt utbildning eller nästa steg i kompetenstrappan men
            också en språngbräda till att etablera sig i det svenska samhället.
          </note>
          <note>
            Herr talman! Sfi-undervisningen är avgörande för nya svenskars
            möjlighet att etablera sig i samhället. Oavsett tidigare utbildningsbakgrund
            är språkkunskaperna helt avgörande. Vi har i alltför många år
            haft ett system där man inte deltar i svenskundervisning eller
            samhällsintroduktion förrän den sökande fått besked om uppehållstillstånd.
            Jag är väl medveten om att bildningsförbund och andra under senare
            år har gjort ett heroiskt arbete vad gäller svenskundervisning
            och samhällsintroduktion. I januariöverenskommelsen slås det dock
            nu fast att vi ska ha samhällsintroduktion och undervisning i
            svenska från dag ett i vårt land, och det välkomnar jag verkligen.
            Det är ett viktigt tydliggörande och en helt nödvändig satsning
            som kommer att förbättra förutsättningarna för våra nya svenskar
            att snabbare bli en del av vår arbetsmarknad och det svenska samhället.
          </note>
          <note>
            Men sfi-undervisningen behöver också fortsätta att moderniseras
            och förbättras. Inte minst måste man även när det gäller sfi utgå
            från individuella utvecklingsplaner för att tydliggöra individens
            möjligheter och förutsättningar att lyckas etablera sig på arbetsmarknaden,
            detta oavsett om man har svensk eller utländsk bakgrund. Kvaliteten
            måste höjas på undervisningen, och detta måste säkerställas oavsett
            om det är kommunala eller privata aktörer som står för undervisningen.
          </note>
          <note>
            Här finns flera lyckade exempel att ta efter där kommuner och
            fristående utbildare tillsammans med lokala företag lyckats kombinera
            sfi, praktik och yrkesarbete för att skapa snabba vägar till jobb.
            I vissa fall har samtliga deltagare gått vidare till arbete eller
            fortsatt yrkesutbildning. Här behöver vi särskilt utveckla stödet
            för personer med kort utbildning och matcha dessa utbildningar
            mot de bristyrken som vi har i det svenska samhället i dag.
          </note>
          <note>
            Herr talman! Min slutsats är att det måste bli betydligt enklare
            och smidigare att hitta den gyllene kombinationen av svenskundervisning,
            yrkessvenska av olika typer, praktik och lärlingsplatser. Min
            tro är att det med de nu beslutade uppdragen och den vässade ambitionsnivån
            vad gäller både komvux i allmänhet och sfi-undervisningen i synnerhet
            finns goda förutsättningar att lyckas. Då kan vi både korta etableringstiden
            för nya svenskar, skapa nya jobb, möta kompetensbristen och möjliggöra
            för fler att göra ett utbildningssprång och – faktiskt – en livsresa.
          </note>
          <note>
            Herr talman! Yrkeshögskolan är en annan oerhört viktig pusselbit
            i det livslånga lärandet. Genom att den utformas i nära samarbete
            med näringsliv och arbetsmarknad och mot utpekade bristyrken ser
            vi att en mycket hög procentandel av dessa elever går vidare direkt
            till ett jobb efter genomförd utbildning. Här är jag både glad
            och tacksam över att regeringen har beslutat att fortsätta utveckla
            yrkeshögskolan. Efter den nyligen genomförda socialdemokratiska
            partikongressen, som beslutade att fortsätta bygga ut yrkeshögskolan,
            känner jag också en stor stolthet och förhoppning inför framtiden.
          </note>
          <note>
            I dag hamnar drygt 50 procent av utbildningarna i de tre största
            städerna. Här menar jag att vi måste jobba aktivt för att se till
            att dessa nya satsningar verkligen kommer hela landet till del.
            Yrkeshögskolan ska byggas ut, den ska utvecklas och den ska nå
            ut till hela landet.
          </note>
          <note>
            Herr talman! Låt mig slutligen konstatera att det i ett modernt
            samhälle som vill vara i utbildningens och teknikens framkant
            är helt avgörande att vi lyckas erbjuda möjligheter till alla
            att ta del av det livslånga lärandet. Det livslånga lärandet är
            en förutsättning för en innovativ och konkurrenskraftig arbetsmarknad
            där vi inte konkurrerar med låga löner och usla arbetsvillkor
            utan med kunskap.
          </note>
          <note>
            I den tid som vi nu lever i är kunskap mer än någonsin en trygghet.
            Kunskap är också styrka. Jag vill se ett samhälle där vi rustar
            varandra för ett långt och utvecklande arbetsliv. I det samhället
            är det viktigt att skapa ett lärandeklimat som både tar vara på
            tidigare arbetslivserfarenheter och möjliggör påbyggnad och vidare
            utbildningar genom hela livet. I det samhället är alla de nu nämnda
            skolformerna av helt avgörande betydelse.
          </note>
          <note>
            Jag vill också passa på att yrka bifall till utbildningsutskottets
            förslag till beslut.
          </note>
          <note>
            (Applåder)
          </note>
          <note>
            I detta anförande instämde Pia Nilsson (S).
          </note>
          <note type="speaker">
            Anf. 94 GUSTAV FRIDOLIN (MP):
          </note>
          <note>
            Herr talman! Som flera av mina kollegor har sagt före mig hänger
            den här debatten om vuxenutbildning tätt samman med den om gymnasieutbildning
            som vi just hade. Så som man ser på gymnasiet och dess utmaningar
            och möjligheten där att förberedas för yrkeslivet och vuxenlivet
            ser man också delvis på vuxenutbildningen när man funderar på
            hur den ska utformas – eller åtminstone följer man samma principer.
          </note>
          <note>
            En av de principer och viktiga prioriteringar för Miljöpartiet
            som jag nämnde i den förra debatten var att vi vill ha ett utbildningssystem
            utan återvändsgränder och där vi värnar den krokiga bildningsresan
            och möjligheten att göra olika saker genom livet och lära, lära
            om och lära nytt. För att åstadkomma det är tillgången till vuxenutbildning
            helt avgörande. Vuxenutbildningen kan ge behörigheter som man
            inte fått tidigare i skolsystemet för att kunna söka vidare till
            akademisk utbildning, den kan ge möjlighet till nya kunskaper
            som behövs för att ta ett nytt steg i yrkeslivet och den kan ge
            helt nya kunskaper som man kanske inte från början visste att
            man efterfrågade. Jag återkommer till det.
          </note>
          <note>
            Det finns särskilt två delar som är viktiga för oss när det gäller
            detta och som betänkandet behandlar mycket. Den ena är utbyggnaden
            av Kunskapslyftet som nu också är en del av januariavtalet. Det
            är bra att detta finns med där, för ska vi verkligen kunna värna
            den krokiga bildningsresan behövs det helt enkelt fler utbildningsplatser
            och fler möjligheter att utbilda sig. Den andra delen är att vi
            stärker kvaliteten i sfi. Det är helt avgörande för att man ska
            kunna ta makten över sitt liv oavsett om det handlar om möjligheten
            att vara medborgare i en demokrati eller att ha ett yrke. Förutsättningen
            är såklart att man får en god kunskap i svenska, och det kräver
            en sfi av allra högsta kvalitet. I betänkandet beskriver vi arbetet
            som pågår och det arbete som är aviserat i och med januariavtalet.
          </note>
          <note>
            En reflektion som jag förutskickade att jag ville göra, herr
            talman, är att i den här diskussionen blir det lätt så att vi
            håller oss till den vuxenutbildning som är avgörande för att man
            ska bli anställbar, alltså den vuxenutbildning som är tätt kopplad
            till olika branscher. Det där är jätteviktigt, och precis som
            Tomas Kronståhl beskrev är yrkeshögskolan en oerhört bra del av
            den svenska vuxenutbildningen som just ger de där möjligheterna
            till ett jobb. Men det finns också andra delar av vuxenutbildningen
            och annan utbildning där du inte när du börjar är övertygad om
            exakt vad du ska använda din utbildning till.
          </note>
          <note>
            Jag skulle vilja ägna någon minut åt att tala om bildning som
            sådan.
          </note>
          <note>
            Steve Jobs, grundaren av Apple, lär en gång i ett tal för studenter
            på Stanford ha beskrivit hur han under sin högskoletid halkade
            in på en kurs om kalligrafi. Den kursen valde han för att det
            fanns någon som också gick den kursen som han ville spendera tid
            med och inte för att han trodde att han någonsin skulle få nytta
            av kalligrafin som sådan.
          </note>
          <note>
            Det är väl ingen rikshemlighet att riksdagen håller oss med Appletelefoner,
            även om jag personligen tycker att det finns bättre alternativ.
            Men jag får konstatera när jag använder min Appletelefon att Apple
            flera gånger under it-revolutionen har gjort samma sak, nämligen
            tagit det som var tekniskt svårt och gjort det användarvänligt.
            Det har varit hela affärsidén sedan grundandet av det företaget.
            Det är det som byggt det företaget stort och revolutionerat it-användningen.
            Ledtrådarna till hur det skulle göras, sa Steve Jobs, fick han
            i kursen i kalligrafi.
          </note>
          <note>
            Idéhistorikern Sven-Erik Liedman har uttryckt det så här: Kunskapens
            vägar är ofta omvägar. Vi får olika ledtrådar under utbildningsresan
            som sedan vi sedan visar oss ha en helt annan nytta av än vad
            vi först trodde. Därför är folkbildningen och folkbildningens
            roll i vuxenutbildningen – folkhögskolorna där man får breda kunskaper
            vare sig man går på de inriktade utbildningarna eller allmän linje
            och studiecirklarna – helt avgörande. Jag tyckte att det behövde
            framföras även i den här debatten.
          </note>
          <note>
            Herr talman! Avslutningsvis vill jag säga någonting om det sista
            ställningstagandet som utskottet gör i betänkandet. Det handlar
            om vuxenutbildning för elever med intellektuell funktionsnedsättning.
            Där konstaterar utskottet tydligt att Komvuxutredningen i sin
            tur har konstaterat att det finns alldeles för få möjligheter
            till den typen av vuxenutbildning för personer med intellektuell
            funktionsnedsättning i dag.
          </note>
          <note>
            Komvuxutredningen lägger fram en del förslag på hur detta ska
            kunna rättas till och hur man bygger upp den typen av utbildningar.
            De förslagen bereds nu på Regeringskansliet, och jag hoppas att
            vi kommer att kunna få den typen av förslag på riksdagens bord,
            för det skulle kunna göra stor skillnad för många människor i
            Sverige som i dag inte har just den grundläggande möjligheten
            att ta makten över sitt liv som alla ska ha, även de med intellektuell
            funktionsnedsättning.
          </note>
          <note>
            (Applåder)
          </note>
          <note type="speaker">
            Anf. 95 FREDRIK CHRISTENSSON (C):
          </note>
          <note>
            Herr talman! Jag vill börja med att yrka bifall till reservation
            nr 6. Vi står givetvis bakom samtliga våra reservationer, men
            för tids vinnande yrkar jag alltså bifall endast till reservation
            nr 6.
          </note>
          <note>
            Det betänkande vi i dag diskuterar handlar om vuxenutbildning,
            som är en oerhört viktig del för att skapa förutsättningar för
            människor att kunna omskola sig och vidareutbilda sig senare i
            livet. Utskottet diskuterade tidigare gymnasieutbildning, och
            som då nämndes hoppar var fjärde elev antingen av gymnasiet eller
            lämnar gymnasiet med ofullständiga betyg. Att det finns en vuxenutbildning
            av hög kvalitet är helt avgörande för att skapa ytterligare förutsättningar
            för de här personerna att få nya och bättre chanser senare i livet.
          </note>
          <note>
            Det svenska utbildningssystemet präglas av valfrihet och möjligheten
            att kunna välja utbildningsanordnare – förutom när det handlar
            om kommunal vuxenutbildning. Det är ett av de få system som det
            de facto är upp till kommuner att avgöra om det ska finnas valfrihet
            i eller inte. Centerpartiet vill se en vuxenutbildningspeng så
            att valfrihet möjliggörs för personer som vill läsa på vuxenutbildningen.
            Det vore ett bra steg för att skapa mer valfrihet och stärka studenternas
            och elevernas förutsättningar.
          </note>
          <note>
            Vuxenutbildningen spelar också en viktig roll för att klara det
            behov som finns på arbetsmarknaden. Många rekryteringar bland
            företagen misslyckas i dag. I den bästa av världar lyckas vi få
            människor att läsa yrkesprogram på gymnasiet, men när det inte
            sker är det otroligt viktigt att det finns vägar till dessa yrken
            via vuxenutbildningen. Vi behöver stärka yrkesvux för att möta
            den efterfrågan som finns och även stärka kvaliteten.
          </note>
          <note>
            En fråga som det här betänkandet även berör är den om svenska
            för invandrare, sfi. Det är glädjande att flera delar av det som
            Centerpartiet har drivit under en längre tid kopplat till sfi
            finns med i januariavtalet som är skrivet mellan Socialdemokraterna,
            Miljöpartiet, Centerpartiet och Liberalerna. Fokus ligger på att
            öka kvaliteten, få fler timmar för de elever som behöver det och
            även utreda förutsättningarna för att få en sfi-peng på plats.
          </note>
          <note>
            Herr talman! Betänkandet lyfter också den otroligt viktiga formen
            yrkeshögskoleutbildningar, som är en framgångssaga i Sverige sedan
            en tid tillbaka. De flesta studenter som hamnar på en sådan utbildning
            får jobb. Nio av tio kommer i ett kvalificerat arbete efter utbildningen.
          </note>
          <note>
            Samtidigt finns det många utbildningar som i dag har hög kvalitet
            men som inte lyckas att få platser för att konkurrensen är så
            hård. Det är bra att utbyggnaden av yrkeshögskolan nu fortsätter
            tack vare januariavtalet. Det är ett viktigt steg framåt. Men
            från Centerpartiets sida skulle vi också vilja skapa förutsättningar
            att möjliggöra för de privat finansierade utbildnings ­ platser
            som finns genom yrkeshögskolan i dag att öppna platser den vägen
            så att fler utbildningar kan starta och bedrivas utöver de offentligt
            finansie ­ rade utbildningar som finns inom yrkeshögskolan.
          </note>
          <note>
            Vi lär väl få återkomma till diskussionen om hur vi stärker vuxenutbildningen.
            Det är en otroligt avgörande fråga att det är en bra kvalitet
            på utbildningen och att vi ökar valfriheten inom vuxenutbildningen
            så att fler personer kan gå från utanförskap till arbete. Därmed
            skapar vi bättre förutsättningar för fler i vårt samhälle.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 14 Kommissionens meddelande om en EU-ram för hormonstörande
            ämnen
          </note>
          <note>
            Miljö- och jordbruksutskottets utlåtande 2018/19:MJU10
          </note>
          <note>
            Kommissionens meddelande om en EU-ram för hormonstörande ämnen
            (COM(2018) 734)
          </note>
          <note>
            föredrogs.
          </note>
          <note type="speaker">
            Anf. 96 KRISTINA YNGWE (C):
          </note>
          <note>
            Herr talman! I dag har jag, i egenskap av miljö- och jordbruksutskottets
            ordförande, fått den stora äran att föra hela utskottets talan
            i vårt eniga utlåtande om EU-kommissionens strategi för arbetet
            med hormonstörande ämnen.
          </note>
          <note>
            Exempel på hormonstörande ämnen är olika varianter av ftalater,
            bromerade flamskyddsmedel eller metaller såsom bly och kvicksilver.
            Det är ämnen som finns i produkter som vi använder i vår vardag.
            Det har visat sig att de kan ha en koppling till bland annat bröstcancer,
            prostatacancer, fetma och sköldkörtelproblem. Det är därför oerhört
            viktigt att säkerställa att EU agerar på ett effektivt sätt för
            att säkerställa en hög skyddsnivå för EU:s befolkning och miljön
            och samtidigt upprätthålla den inre markna ­ den.
          </note>
          <note>
            Hormonstörande ämnen är en fråga som under lång tid har engagerat
            regeringar av olika färg. De har också engagerat miljö- och jordbruksut
            ­ skottet på många sätt. Därför har utskottet valt att granska
            EU-kommissio ­ nens meddelande Mot en heltäckande EU-ram för hormonstörande
            ämnen för att utvärdera om kommissionens presenterade strategi
            för arbetet med hormonstörande ämnen är tillräcklig eller om något
            saknas.
          </note>
          <note>
            I utskottets granskning lyfter vi fram fyra områden som vi ser
            som extra viktiga att uppmärksamma. Det första handlar om kunskap
            om hormonstörande ämnen och effekter på hälsa och miljö. Utskottet
            instämmer i kommissionens bedömning att det behövs ytterligare
            forskning om förekomst och effekter av hormonstörande ämnen. Vi
            tycker samtidigt att det är viktigt att översynen av relevant
            lagstiftning som kommissionen beskriver i sitt meddelande ska
            ha ett riskbaserat förhållningssätt så att de områden och den
            lagstiftning som är mest relevant vad gäller exponering för hormonstörande
            ämnen prioriteras. Vi ser därför positivt på kommissionens förslag
            att särskilt känsliga grupper som barn och tonåringar bör stå
            i fokus för ytterligare åtgärder och forskningsinsatser.
          </note>
          <note>
            Det andra området som utskottet pekar på är försiktighetsprincipen.
            Vi instämmer i kommissionens bedömning att EU:s strategi för hormonstörande
            ämnen ska bygga på försiktighetsprincipen och ha som mål att minimera
            exponeringen för hormonstörande ämnen. Vi ser att erfarenheter
            från användningen av olika perfluorerade ämnen, i folkmun kallade
            PFAS, tydligt illustrerar behovet av förebyggande försiktighetsåtgärder.
          </note>
          <note>
            Det finns ett flertal exempel på hur perfluorerade ämnen tidigare
            har ansetts vara helt ofarliga för människa och miljö, vilket
            har lett till att de har spridits i stor omfattning. Ny kunskap
            har därefter visat att dessa ämnen faktiskt kan ha hormonstörande
            egenskaper. Den stora spridningen och ämnenas låga nedbrytbarhet
            har lett till att perfluorerade ämnen kommer att finnas kvar i
            miljön lång tid framöver.
          </note>
          <note>
            Enligt utskottets bedömning är det mot denna bakgrund viktigt
            att av försiktighetsskäl minimera spridning av potentiellt hormonstörande
            ämnen.
          </note>
          <note>
            Herr talman! Område nummer tre handlar om cirkulär ekonomi. Vårt
            samhälle behöver sluta kretsloppen och arbeta för att det som
            i dag ses som avfall i stället ska ses som resurser som kan återanvändas
            eller återvinnas. Men i detta sammanhang är det också viktigt
            att titta på vilka ämnen de produkter som ska återvinnas faktiskt
            innehåller. Om en plastprodukt till exempel innehåller förbjudna
            ftalater är det inte helt lämpligt att återvinna den till en ny
            plastleksak för barn.
          </note>
          <note>
            Utskottet anser därför att när EU-kommissionen ser över den befintliga
            lagstiftningen kopplad till hormonstörande ämnen måste man också
            titta på materialåtervinning och cirkulär ekonomi. EU:s reviderade
            strategi för hormonstörande ämnen måste samordnas med övrigt arbete
            för att åstadkomma en cirkulär ekonomi.
          </note>
          <note>
            Det fjärde och sista området är tillsyn och marknadskontroll.
            Vi lever i en alltmer globaliserad värld med ökad handel mellan
            medlemsstater men inte minst med länder utanför EU som har ett
            annat regelverk kring hormonstörande ämnen än EU har. Det behövs
            därför ökade satsningar på relevant tillsyn och marknadskontroll
            i medlemsstaterna, så att spridningen av hormonstörande ämnen
            från importerade varor kan begränsas.
          </note>
          <note>
            Herr talman! Sammantaget ser utskottet positivt på att kommissionen
            har presenterat detta meddelande. Vi anser att kommissionen med
            sin breda ansats täcker in de viktigaste frågeställningarna inom
            området. Utskottet föreslår därmed att riksdagen lägger utlåtandet
            till handlingarna.
          </note>
          <note>
            (Applåder)
          </note>
          <note>
            I detta anförande instämde Staffan Eklöf (SD).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 17.)
          </note>
          <note>
            § 15 Naturvård och biologisk mångfald
          </note>
          <note>
            Miljö- och jordbruksutskottets betänkande 2018/19:MJU9
          </note>
          <note>
            Naturvård och biologisk mångfald
          </note>
          <note>
            föredrogs.
          </note>
          <note type="speaker">
            Anf. 97 KRISTINA YNGWE (C):
          </note>
          <note>
            Herr talman! Nu ger jag mig in på ett annat område. Det handlar
            om naturvård och biologisk mångfald.
          </note>
          <note>
            För oss i Centerpartiet finns det några principer som är vägledande
            när det gäller arbetet med naturvård och biologisk mångfald. Den
            första är vikten av lokal delaktighet och att de åtgärder som
            vidtas har legitimitet hos dem som berörs. Jag tror att en stor
            del av de konflikter som vi i dag ser kopplat till naturvård runt
            omkring i vårt land grundar sig i frustration och en känsla av
            maktlöshet över att man inte kan påverka sin situation. Att människor
            känner sig lyssnade på och delaktiga är därför nycklar till en
            fungerande naturvård.
          </note>
          <note>
            En annan viktig princip för Centerpartiet är att inskränkningar
            och begränsningar till följd av beslut från politiker eller myndigheter
            ska ersättas. Som brukare måste man kunna känna en trygghet i
            att veta att om man inte längre får använda sin skog som man vill
            eller om ens djur utsätts för rovdjursangrepp ska man också få
            ersättning för detta. Tyvärr ser vi att detta inte alltid är fallet.
          </note>
          <note>
            Den tredje och sista principen handlar om att aktiva markägare
            och brukare är grunden i en fungerande förvaltning. I dag går
            många skogs ­ ägare omkring med en känsla av olust. Tänk om deras
            skötsel av skogen, som har skapat värden i form av till exempel
            bombmurklor eller lavskri ­ kor, innebär att de plötsligt förlorar
            rätten att bruka sin skog! När brukare och markägare är rädda
            för att skapa biologisk mångfald är vi väldigt fel ute.
          </note>
          <note>
            Dessa tre principer – lokal delaktighet, rätt till ersättning
            vid inskränkningar samt vikten av en aktiv förvaltning – gäller
            oavsett om det handlar om jord, skog eller vatten. Jag tänker
            i detta anförande ge några exempel på hur politiken måste förändras
            inom dessa olika områden.
          </note>
          <note>
            Skogen debatterade vi ganska ingående här i kammaren för inte
            särskilt länge sedan. Jag tänker därför inte uppehålla mig särskilt
            mycket vid skogen i denna debatt. Men vi kan helt klart konstatera
            att när det gäller såväl lokal delaktighet som vikten av aktivt
            brukande och ersättning vid intrång finns det behov av förändringar
            i befintlig politik kopplat till naturvården. Det är av yttersta
            vikt att det arbete som nu påbörjats inom ramen för januariavtalet
            också leder till en politik där skogsägarnas naturvårdande åtgärder
            uppmuntras och där fokus går från skyddets kvantitet till dess
            kvalitet.
          </note>
          <note>
            Herr talman! Jag vill i stället uppehålla mig en stund vid en
            annan resurs: vattnet. Vi har tidigare i denna kammare debatterat
            fiskefrågor och vikten av en välbalanserad och fungerande kvotfördelning
            för ett levande bestånd. Men vi ser samtidigt att det behövs fler
            verktyg för att få ett välmående fiskbestånd, nämligen en mer
            aktiv förvaltning av säl och skarv. De äter tillsammans lika mycket
            fisk som kustfiskarna tar upp. Säl och skarv gör också stor skada
            på utrustning och nät och minskar möjligheterna att fiska med
            alternativa, mer skonsamma metoder.
          </note>
          <note>
            I dag är skyddsjakt på säl tillåtet. Men jag är glad att utskottet
            i dag rekommenderar riksdagen att rikta ett tillkännagivande till
            regeringen om att införa licensjakt på säl. Det är en fråga som
            Naturvårdsverket har utrett. Man förordar att licensjakt på säl
            införs, för att få en bättre förvaltning av fiskresurserna. Jag
            och utskottet delar denna bedömning.
          </note>
          <note>
            Samtidigt är det såklart mycket beklagligt att det sedan 2015,
            till följd av ett WTO-ärende, är förbjudet att handla med sälprodukter.
            Här är det bra att riksdagen under flera år tydligt har uttalat
            sitt stöd för att förändra denna lagstiftning när en sådan öppning
            ges. Men tyvärr är sannolikheten för detta ganska liten.
          </note>
          <note>
            Centerpartiet ser att skarven är nästa fråga som vi måste arbeta
            vidare med. Den frågan är mer komplicerad att förändra än när
            det gäller sälen eftersom skarven är kopplad till EU:s fågeldirektiv
            som en art som inte omfattas av allmän jakt. Men för att så snabbt
            som möjligt kunna få till stånd en förändring vill Centerpartiet
            i ett första steg underlätta skyddsjakt så att områden med stora
            kolonier kan begränsas i sin omfattning.
          </note>
          <note>
            När det gäller lokal delaktighet i naturvården förtjänar ett
            exempel från vattnet att lyftas fram, nämligen samförvaltningen
            i Kosterhavets national ­ park. Här har forskare, fiskare, myndigheter
            och andra intressenter satt sig ned och beslutat om gemensamma
            regler och villkor. I stället för att total ­ förbjuda bottentrålning
            i området har man begränsat områdena i förvalt ­ ningsplanen och
            även gjort ett stort arbete för att utveckla nya, mer skon ­ samma
            trålningsredskap. På detta sätt har man kunnat balansera naturvård
            med det för området så viktiga fisket och turismen. Detta är en
            modell som vi i Centerpartiet vill se i fler skyddade områden,
            både i hav och på land.
          </note>
          <note>
            Ett annat vattenområde där det finns ett starkt behov av ökat
            fokus på legitimitet och delaktighet är strandskyddet. Centerpartiet
            vill se ett decentraliserat och mer närodlat strandskydd där man
            har större lokal makt att bestämma vilka strandområden som ska
            bevaras och vilka som ska bebyggas. Regelkrånglet behöver minska,
            och de verkligt viktiga områdena behöver skyddas. Vi i Centerpartiet
            är glada att detta är en del av januariavtalet och att arbetet
            med en utredning som ska presentera ett i grunden reformerat strandskydd
            kommer att sjösättas under året.
          </note>
          <note>
            Även vad gäller principen om ersättning vid intrång finns det
            aktuella vattenfrågor som behöver redas ut. Att värna och skydda
            vårt dricksvatten är helt nödvändigt, och det kommer att bli allt
            viktigare i framtiden. I flera kommuner pågår också ett aktivt
            arbete med att inrätta vattenskyddsområden, vilket samtidigt påverkar
            de lantbrukare som är aktiva i dessa områden. I vissa kommuner
            finns tydliga ersättningsmodeller , och i andra saknas detta,
            vilket har gett upphov till både konflikter och oro bland lantbrukarna.
            Vi i Centerpartiet menar att riktlinjerna kring ersättning vid
            inrättande av vattenskyddsområden behöver ses över på nationell
            nivå, något som även Dricksvattenutredningen har pekat på.
          </note>
          <note>
            Herr talman! Sist men inte minst vill jag lyfta fram naturresursen
            åker- och betesmark. Här är ett aktivt brukande helt nödvändigt
            för den biologiska mångfalden. Jordbruksverket har tillsammans
            med Riksantikvarie ­ ämbetet, Naturvårdsverket och länsstyrelserna
            ganska nyligen presenterat en rapport om hur den biologiska mångfalden
            i odlingslandskapet ska kun ­ na stärkas. I rapporten konstaterar
            man att en tredjedel av Sveriges rödlistade arter är beroende
            av odlingslandskapet för överlevnad. Främst handlar det om örtrika
            gräsmarker som hotas av igenväxning.
          </note>
          <note>
            Man menar att lönsamma lantbrukare och ett ökat antal betande
            djur är den väg som vi behöver gå om vi ska klara våra mål om
            biologisk mångfald i odlingslandskapet. Jag skulle därför verkligen
            önska att den svenska debatten om kon kunde sansa sig och inte
            bara handla om kon som en klimatbov utan även om kon som den nödvändighet
            för biologisk mångfald den faktiskt är.
          </note>
          <note>
            Ett annat område där det behövs en mer sansad debatt är genteknik
            i växtförädling. Samtidigt som svenskt lantbruk står för en del
            av lösningen kring ökad biologisk mångfald i odlingslandskapet
            kan vi nämligen konstatera att ett intensivt lantbruk ibland även
            påverkar den biologiska mångfalden i slättlandskap på ett negativt
            sätt. Minskad användning av insatsvaror som handelsgödsel och
            växtskydd nämns ofta som åtgärder, och det är också något som
            svenska lantbrukare arbetar aktivt med.
          </note>
          <note>
            Samtidigt finns det i dag förädlingstekniker som kan korta ned
            utveck ­ lingstiden och även ge sortegenskaper som till exempel
            torktålighet eller minskat behov av kväve eller växtskyddsmedel.
            Tyvärr har både EU och Sverige en lagstiftning som utgår ifrån
            förädlingsteknik i stället för sortegenskap, vilket gör att Sverige
            och EU halkar efter. Det är därför väldigt välkommet att utskottet
            föreslår att riksdagen ska uppmana regeringen att verka för en
            teknikneutral växtförädlingslagstiftning.
          </note>
          <note>
            Herr talman! Inte bara kon behövs i odlingslandskapet – även
            får och getter fyller en viktig funktion för den biologiska mångfalden.
            Det är därför med sorg jag läser om fårföretagare som väljer att
            sluta med sin verksamhet efter rovdjursangrepp. En fungerande
            rovdjursförvaltning går hand i hand med god naturvård, och här
            ser vi flera brister.
          </note>
          <note>
            En del handlar om förutsättningar vid skyddsjakt. Både bemötande
            och ersättningsnivå skiljer sig åt mellan olika länsstyrelser,
            vilket gör det hela svårförutsägbart för den enskilde företagaren.
            Vi kan också konstatera att även om staten ersätter en viss del
            av skadan kan det bli väldigt kostsamt för lantbruksföretagaren
            inte bara emotionellt utan även pengamässigt. Det är därför rimligt
            att titta på om staten ska ta ett större ansvar för kostnader
            för förebyggande arbete, skyddsjakt och skadeersättning vid rovdjursangrepp.
          </note>
          <note>
            Herr talman! Sverige behöver ha en naturvård som uppmuntrar människor
            att vårda och förvalta. Den ska hjälpa markägare och brukare att
            bevara värdefull natur och skapa ny biologisk mångfald. För att
            nå dit behövs en politik som stärker delaktigheten och legitimiteten,
            garanterar rätt till ersättning vid inskränkningar och bygger
            på aktiv förvaltning. Dit har vi tyvärr fortfarande en bit kvar.
          </note>
          <note>
            Jag ställer mig så klart bakom alla Centerpartiets reservationer,
            men för tids vinnande yrkar jag bifall enbart till reservation
            35.
          </note>
          <note>
            (Applåder)
          </note>
          <note>
            (forts. § 18)
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av talmannen att ajournera
            sammanträdet till kl. 16.00, då votering skulle äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 16 Beslut om ärenden som slutdebatterats den 28 mars
          </note>
          <note>
            TU7 Trafiksäkerhet
          </note>
          <note>
            Punkt 2 (Vissa frågor om vägars utformning)
          </note>
          <note>
            1. utskottet
          </note>
          <note>
            2. res. 2 (M)
          </note>
          <note>
            3. res. 5 (KD)
          </note>
          <note>
            Förberedande votering:
          </note>
          <note>
            62 för res. 2
          </note>
          <note>
            21 för res. 5
          </note>
          <note>
            234 avstod
          </note>
          <note>
            32 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            144 för utskottet
          </note>
          <note>
            62 för res. 2
          </note>
          <note>
            111 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 26 V, 15 L, 14 MP
          </note>
          <note>
            För res. 2: 62 M
          </note>
          <note>
            Avstod: 62 SD, 28 C, 21 KD
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 5 (Vissa frågor om vinterdäck)
          </note>
          <note>
            1. utskottet
          </note>
          <note>
            2. res. 9 (M)
          </note>
          <note>
            3. res. 10 (C)
          </note>
          <note>
            Förberedande votering:
          </note>
          <note>
            62 för res. 9
          </note>
          <note>
            28 för res. 10
          </note>
          <note>
            227 avstod
          </note>
          <note>
            32 frånvarande
          </note>
          <note>
            Kammaren biträdde res. 9.
          </note>
          <note>
            Huvudvotering:
          </note>
          <note>
            227 för utskottet
          </note>
          <note>
            61 för res. 9
          </note>
          <note>
            28 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 8 9 S, 62 SD, 26 V, 21 KD, 15 L, 14 MP
          </note>
          <note>
            För res. 9: 61 M
          </note>
          <note>
            Avstod: 28 C
          </note>
          <note>
            Frånvarande: 11 S, 9 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 7 (Hastighetsbegränsningar)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 13 (SD)
          </note>
          <note>
            V otering:
          </note>
          <note>
            228 för utskottet
          </note>
          <note>
            61 för res. 13
          </note>
          <note>
            26 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 89 S , 62 M, 28 C, 1 V, 20 KD, 15 L, 13 MP
          </note>
          <note>
            För res. 13: 61 SD
          </note>
          <note>
            Avstod: 1 SD, 25 V
          </note>
          <note>
            Frånvarande: 11 S, 8 M, 3 C, 2 V, 2 KD, 4 L, 3 MP, 1 -
          </note>
          <note>
            Gudrun Brunegård (KD) anmälde att hon avsett att rösta ja men
            markerats som frånvarande.
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 14 (V)
          </note>
          <note>
            Votering:
          </note>
          <note>
            228 för utskottet
          </note>
          <note>
            26 för res. 14
          </note>
          <note>
            62 avstod
          </note>
          <note>
            33 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 28 C, 21 KD, 15 L, 14 MP
          </note>
          <note>
            För res. 14: 26 V
          </note>
          <note>
            Avstod: 62 SD
          </note>
          <note>
            Frånvarande: 12 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Thomas Hammarberg (S) anmälde att han avsett att rösta ja men
            markerats som frånvarande.
          </note>
          <note>
            Punkt 8 (Trafiksäkerhet vid vägarbeten)
          </note>
          <note>
            1. utskottet
          </note>
          <note>
            2. res. 15 (SD)
          </note>
          <note>
            Votering:
          </note>
          <note>
            255 för utskottet
          </note>
          <note>
            62 för res. 15
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 28 C, 26 V, 21 KD, 15 L, 14 MP
          </note>
          <note>
            För res. 15: 62 SD
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 11 (Fördjupad översyn av förarutbildningen)
          </note>
          <note>
            1. utskottet
          </note>
          <note>
            2. res. 20 (S, V, MP)
          </note>
          <note>
            Votering:
          </note>
          <note>
            189 för utskottet
          </note>
          <note>
            128 för res. 20
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 62 M, 62 SD, 28 C, 21 KD, 15 L
          </note>
          <note>
            För res. 20: 88 S, 26 V, 14 MP
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Lawen Redar (S) anmälde att hon avsett att rösta nej men markerats
            ha röstat ja.
          </note>
          <note>
            Punkt 13 (Körkortsutbildningen för motorcyklister)
          </note>
          <note>
            1. utskottet
          </note>
          <note>
            2. res. 21 (M)
          </note>
          <note>
            Votering:
          </note>
          <note>
            193 för utskottet
          </note>
          <note>
            62 för res. 21
          </note>
          <note>
            62 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 28 C, 26 V, 21 KD, 15 L, 14 MP
          </note>
          <note>
            För res. 21: 62 M
          </note>
          <note>
            Avstod: 62 SD
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 15 (Uppvisande av giltigt körkort)
          </note>
          <note>
            1. utskottet
          </note>
          <note>
            2. res. 23 (M)
          </note>
          <note>
            Votering:
          </note>
          <note>
            193 för utskottet
          </note>
          <note>
            62 för res. 23
          </note>
          <note>
            61 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 28 C, 26 V, 21 KD, 15 L, 14 MP
          </note>
          <note>
            För res. 23: 62 M
          </note>
          <note>
            Avstod: 61 SD
          </note>
          <note>
            Frånvarande: 11 S, 8 M, 1 SD, 3 C, 2 V, 1 KD, 4 L, 2 MP, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU7 Näringspolitik
          </note>
          <note>
            Punkt 3 (Övrigt om företagsfrämjande)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            3. res. 6 (V)
          </note>
          <note>
            Förberedande votering:
          </note>
          <note>
            62 för res. 4
          </note>
          <note>
            27 för res. 6
          </note>
          <note>
            228 avstod
          </note>
          <note>
            32 frånvarande
          </note>
          <note>
            Kammaren biträdde res. 4.
          </note>
          <note>
            Gulan Avci (L) anmälde att hon avsett att avstå från att rösta
            men markerats ha röstat nej.
          </note>
          <note>
            Huvudvotering:
          </note>
          <note>
            105 för utskottet
          </note>
          <note>
            62 för res. 4
          </note>
          <note>
            150 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 2 L, 14 MP
          </note>
          <note>
            För res. 4: 62 SD
          </note>
          <note>
            Avstod: 62 M, 28 C, 26 V, 21 KD, 13 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Maria Arnholm och Fredrik Malm (båda L) anmälde att de avsett
            att avstå från att rösta men markerats ha röstat ja.
          </note>
          <note>
            Punkt 4 (Ungas företagande)
          </note>
          <note>
            1. utskottet
          </note>
          <note>
            2. res. 9 (M, C, L)
          </note>
          <note>
            Votering:
          </note>
          <note>
            212 för utskottet
          </note>
          <note>
            104 för res. 9
          </note>
          <note>
            1 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 SD, 26 V, 21 KD, 14 MP
          </note>
          <note>
            För res. 9: 61 M, 28 C, 15 L
          </note>
          <note>
            Avstod: 1 M
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 6 (Företagens kapitalförsörjning)
          </note>
          <note>
            1. utskottet
          </note>
          <note>
            2. res. 15 (C)
          </note>
          <note>
            Votering:
          </note>
          <note>
            129 för utskottet
          </note>
          <note>
            28 för res. 15
          </note>
          <note>
            160 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 26 V, 14 MP
          </note>
          <note>
            För res. 15: 28 C
          </note>
          <note>
            Avstod: 62 M, 62 SD, 21 KD, 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 8 (Principen om en regel in, en regel ut)
          </note>
          <note>
            1. utskottet
          </note>
          <note>
            2. res. 19 (M, C, KD, L)
          </note>
          <note>
            Votering:
          </note>
          <note>
            191 för utskottet
          </note>
          <note>
            126 för res. 19
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 SD, 26 V, 14 MP
          </note>
          <note>
            För res. 19: 62 M, 28 C, 21 KD, 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 9 (Regelbörda för mikroföretag)
          </note>
          <note>
            1. utskottet
          </note>
          <note>
            2. res. 20 (M)
          </note>
          <note>
            Votering:
          </note>
          <note>
            255 för utskottet
          </note>
          <note>
            62 för res. 20
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 SD, 28 C, 26 V, 21 KD, 15 L, 14 MP
          </note>
          <note>
            För res. 20: 62 M
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 10 (Övrigt om regelförenkling)
          </note>
          <note>
            1. utskottet
          </note>
          <note>
            2. res. 22 (SD)
          </note>
          <note>
            3. res. 24 (KD)
          </note>
          <note>
            Förberedande votering:
          </note>
          <note>
            62 för res. 22
          </note>
          <note>
            21 för res. 24
          </note>
          <note>
            234 avstod
          </note>
          <note>
            32 frånvarande
          </note>
          <note>
            Kammaren biträdde res. 22.
          </note>
          <note>
            Huvudvotering:
          </note>
          <note>
            129 för utskottet
          </note>
          <note>
            62 för res. 22
          </note>
          <note>
            126 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 26 V, 14 MP
          </note>
          <note>
            För res. 22: 62 SD
          </note>
          <note>
            Avstod: 62 M, 28 C, 21 KD, 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU8 Regional tillväxtpolitik
          </note>
          <note>
            Punkt 2 (Kommersiell och offentlig service)
          </note>
          <note>
            1. utskottet
          </note>
          <note>
            2. res. 1 (M, C)
          </note>
          <note>
            Votering:
          </note>
          <note>
            143 för utskottet
          </note>
          <note>
            90 för res. 1
          </note>
          <note>
            83 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 26 V, 15 L, 14 MP
          </note>
          <note>
            För res. 1: 62 M, 28 C
          </note>
          <note>
            Avstod: 62 SD, 21 KD
          </note>
          <note>
            Frånvarande: 12 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Thomas Hammarberg (S) anmälde att han avsett att rösta ja men
            markerats som frånvarande.
          </note>
          <note>
            Punkt 3 (Återföring av medel från vatten- och vindkraft)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 5 (C)
          </note>
          <note>
            V otering:
          </note>
          <note>
            200 för utskottet
          </note>
          <note>
            28 för res. 5
          </note>
          <note>
            89 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 88 S, 62 M, 21 KD, 15 L, 14 MP
          </note>
          <note>
            För res. 5: 28 C
          </note>
          <note>
            Avstod: 1 S, 62 SD, 26 V
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 6 (V)
          </note>
          <note>
            Votering:
          </note>
          <note>
            201 för utskottet
          </note>
          <note>
            26 för res. 6
          </note>
          <note>
            90 avstod
          </note>
          <note>
            32 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 21 KD, 15 L, 14 MP
          </note>
          <note>
            För res. 6: 26 V
          </note>
          <note>
            Avstod: 62 SD, 28 C
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 4 (Vissa övriga frågor om regional tillväxt)
          </note>
          <note>
            1. utskottet
          </note>
          <note>
            2. res. 7 (M)
          </note>
          <note>
            3. res. 8 (SD)
          </note>
          <note>
            Förberedande votering:
          </note>
          <note>
            63 för res. 7
          </note>
          <note>
            62 för res. 8
          </note>
          <note>
            192 avstod
          </note>
          <note>
            32 frånvarande
          </note>
          <note>
            Kammaren biträdde res. 7.
          </note>
          <note>
            Joakim Sandell (S) anmälde att han avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            129 för utskottet
          </note>
          <note>
            62 för res. 7
          </note>
          <note>
            126 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 26 V, 14 MP
          </note>
          <note>
            För res. 7: 62 M
          </note>
          <note>
            Avstod: 62 SD, 28 C, 21 KD, 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            AU8 Jämställdhet och åtgärder mot diskriminering
          </note>
          <note>
            Punkt 1 (Jämställdhetspolitikens mål och jämställdhetsintegrering)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (C)
          </note>
          <note>
            4. res. 3 (L)
          </note>
          <note>
            Förberedande votering 1:
          </note>
          <note>
            28 för res. 2
          </note>
          <note>
            15 för res. 3
          </note>
          <note>
            273 avstod
          </note>
          <note>
            33 frånvarande
          </note>
          <note>
            Kammaren biträdde res. 2.
          </note>
          <note>
            A nna Sibinska (MP) anmälde att ho n avsett att avstå från att
            rösta men markerats som frånvarande.
          </note>
          <note>
            Förberedande votering 2:
          </note>
          <note>
            63 för res. 1
          </note>
          <note>
            28 för res. 2
          </note>
          <note>
            226 avstod
          </note>
          <note>
            32 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            212 för utskottet
          </note>
          <note>
            62 för res. 1
          </note>
          <note>
            43 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 26 V, 21 KD, 14 MP
          </note>
          <note>
            För res. 1: 62 SD
          </note>
          <note>
            Avstod: 28 C, 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 2 (Åtgärder mot hedersrelaterat våld och förtryck)
          </note>
          <note>
            1. utskottet
          </note>
          <note>
            2. res. 4 (M)
          </note>
          <note>
            3. res. 6 (KD)
          </note>
          <note>
            Förberedande votering:
          </note>
          <note>
            62 för res. 4
          </note>
          <note>
            21 för res. 6
          </note>
          <note>
            234 avstod
          </note>
          <note>
            32 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            172 för utskottet
          </note>
          <note>
            61 för res. 4
          </note>
          <note>
            84 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 28 C, 26 V, 15 L, 14 MP
          </note>
          <note>
            För res. 4: 61 M
          </note>
          <note>
            Avstod: 1 M, 62 SD, 21 KD
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 3 (Åtgärder mot hbtq-personers utsatthet)
          </note>
          <note>
            1. utskottet
          </note>
          <note>
            2. res. 8 (V)
          </note>
          <note>
            3. res. 9 (L)
          </note>
          <note>
            Förberedande votering:
          </note>
          <note>
            26 för res. 8
          </note>
          <note>
            15 för res. 9
          </note>
          <note>
            276 avstod
          </note>
          <note>
            32 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            247 för utskottet
          </note>
          <note>
            26 för res. 8
          </note>
          <note>
            44 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 61 M, 62 SD, 21 KD, 14 MP
          </note>
          <note>
            För res. 8: 26 V
          </note>
          <note>
            Avstod: 1 M, 28 C, 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 4 (Nationellt centrum för kvinnofrid m.m.)
          </note>
          <note>
            1. utskottet
          </note>
          <note>
            2. res. 10 (M, SD, KD)
          </note>
          <note>
            Votering:
          </note>
          <note>
            172 för utskottet
          </note>
          <note>
            145 för res. 10
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 28 C, 26 V, 15 L, 14 MP
          </note>
          <note>
            För res. 10: 62 M, 62 SD, 21 KD
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 17 Beslut om ärenden som slutdebatterats vid dagens sammanträde
          </note>
          <note>
            TU10 Ändringar i lagen om elektronisk kommunikation, toppdomänlagen
            och radioutrustningslagen
          </note>
          <note>
            Kammaren biföll utskottets förslag.
          </note>
          <note>
            NU9 Återköpsprogram av aktier i Telia Company AB
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Statens långsiktiga ägande i Telia Company AB)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 1 (S, V, MP)
          </note>
          <note>
            V otering:
          </note>
          <note>
            190 för utskottet
          </note>
          <note>
            127 för res. 1
          </note>
          <note>
            32 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 2 S, 62 M, 62 SD, 28 C, 21 KD, 15 L
          </note>
          <note>
            För res. 1: 87 S, 26 V, 14 MP
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Thomas Hammarberg och Leif Nysmed (båda S) anmälde att de avsett
            att rösta nej men markerats ha röstat ja.
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 2 (SD)
          </note>
          <note>
            Votering:
          </note>
          <note>
            139 för utskottet
          </note>
          <note>
            62 för res. 2
          </note>
          <note>
            116 avstod
          </note>
          <note>
            32 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 7 S, 62 M, 28 C, 1 V, 21 KD, 15 L, 5 MP
          </note>
          <note>
            För res. 2: 62 SD
          </note>
          <note>
            Avstod: 82 S, 25 V, 9 MP
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Jamal El-Haj, Patrik Engström,Thomas Hammarberg, Per-Arne Håkansson,
            Mattias Ottosson, Marianne Pettersson och Hanna Westerén (alla
            S) samt Emma Berginger, Jonas Eriksson , Elisabeth Falkhaven och
            Anna Sibinska ( alla MP) anmälde att de avsett att avstå från
            att rösta men markerats ha röstat ja.
          </note>
          <note>
            JuU12 Processrättsliga frågor
          </note>
          <note>
            Punkt 12 (Utökad användning av hemliga tvångsmedel)
          </note>
          <note>
            1. utskottet
          </note>
          <note>
            2. res. 8 (SD)
          </note>
          <note>
            Votering:
          </note>
          <note>
            194 för utskottet
          </note>
          <note>
            62 för res. 8
          </note>
          <note>
            61 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S , 1 M, 28 C, 26 V, 21 KD, 15 L, 14 MP
          </note>
          <note>
            För res. 8: 62 SD
          </note>
          <note>
            Avstod: 61 M
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 16 (Översyn av regelverket om förundersökningsbegränsning)
          </note>
          <note>
            1. utskottet
          </note>
          <note>
            2. res. 13 (S, V, MP)
          </note>
          <note>
            Votering:
          </note>
          <note>
            188 för utskottet
          </note>
          <note>
            129 för res. 13
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 62 M, 62 SD, 28 C, 21 KD, 15 L
          </note>
          <note>
            För res. 13: 89 S, 26 V, 14 MP
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 25 (Översyn av nämndemannasystemet)
          </note>
          <note>
            1. utskottet
          </note>
          <note>
            2. res. 17 (L)
          </note>
          <note>
            Votering:
          </note>
          <note>
            302 för utskottet
          </note>
          <note>
            15 för res. 17
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 62 SD, 28 C, 26 V, 21 KD, 14 MP
          </note>
          <note>
            För res. 17: 5 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 26 (Ett system med kronvittnen)
          </note>
          <note>
            1. utskottet
          </note>
          <note>
            2. res. 18 (S, C, V, MP)
          </note>
          <note>
            Votering:
          </note>
          <note>
            161 för utskottet
          </note>
          <note>
            156 för res. 18
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 62 M, 62 SD, 21 KD, 15 L
          </note>
          <note>
            För res. 18: 88 S, 28 C, 26 V, 14 MP
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Erik Ezelius (S) anmälde att han avsett att rösta nej men markerats
            ha röstat ja.
          </note>
          <note>
            Punkt 27 (Anonyma vittnen)
          </note>
          <note>
            1. utskottet
          </note>
          <note>
            2. res. 19 (S, C, V, MP)
          </note>
          <note>
            Votering:
          </note>
          <note>
            160 för utskottet
          </note>
          <note>
            157 för res. 19
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 62 M, 62 SD, 21 KD, 15 L
          </note>
          <note>
            För res. 19: 89 S, 28 C, 26 V, 14 MP
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 29 (Personsäkerhetsprogram)
          </note>
          <note>
            1. utskottet
          </note>
          <note>
            2. res. 20 (V)
          </note>
          <note>
            Votering:
          </note>
          <note>
            290 för utskottet
          </note>
          <note>
            26 för res. 20
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 8 8 S, 62 M, 62 SD, 28 C, 21 KD, 15 L, 14 MP
          </note>
          <note>
            För res. 20: 26 V
          </note>
          <note>
            Frånvarande: 12 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 35 (Svensk anslutning till den europeiska åklagarmyndigheten
            (Eppo))
          </note>
          <note>
            1. utskottet
          </note>
          <note>
            2. res. 23 (M, KD, L)
          </note>
          <note>
            Votering:
          </note>
          <note>
            219 för utskottet
          </note>
          <note>
            98 för res. 23
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 SD, 28 C, 26 V, 14 MP
          </note>
          <note>
            För res. 23: 62 M, 21 KD, 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU15 Unga lagöverträdare
          </note>
          <note>
            Punkt 1 (Brottsförebyggande åtgärder för unga)
          </note>
          <note>
            1. utskottet
          </note>
          <note>
            2. res. 1 (M, KD)
          </note>
          <note>
            Votering:
          </note>
          <note>
            233 för utskottet
          </note>
          <note>
            83 för res. 1
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 SD, 28 C, 26 V, 14 L, 14 MP
          </note>
          <note>
            För res. 1: 62 M, 21 KD
          </note>
          <note>
            Frånvarande: 11 S, 8 M, 3 C, 2 V, 1 KD, 5 L, 2 MP, 1 -
          </note>
          <note>
            Joar Forssell (L) anmälde att han avsett att rösta ja men markerats
            som frånvarande.
          </note>
          <note>
            Punkt 2 (Sociala insatsgrupper)
          </note>
          <note>
            1. utskottet
          </note>
          <note>
            2. res. 2 (L)
          </note>
          <note>
            Votering:
          </note>
          <note>
            302 för utskottet
          </note>
          <note>
            15 för res. 2
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 62 SD, 28 C, 26 V, 21 KD, 14 MP
          </note>
          <note>
            För res. 2: 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 3 (Polisen och skolan)
          </note>
          <note>
            1. utskottet
          </note>
          <note>
            2. res. 3 (KD)
          </note>
          <note>
            Votering:
          </note>
          <note>
            296 för utskottet
          </note>
          <note>
            21 för res. 3
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 62 SD, 28 C, 26 V, 15 L, 14 MP
          </note>
          <note>
            För res. 3: 21 KD
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 10 (Straffmyndighetsålder)
          </note>
          <note>
            1. utskottet
          </note>
          <note>
            2. res. 9 (SD)
          </note>
          <note>
            Votering:
          </note>
          <note>
            255 för utskottet
          </note>
          <note>
            62 för res. 9
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 28 C, 26 V, 21 KD, 15 L, 14 MP
          </note>
          <note>
            För res. 9: 62 SD
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 11 (Straffrabatt)
          </note>
          <note>
            1. utskottet
          </note>
          <note>
            2. res. 10 (SD)
          </note>
          <note>
            3. res. 11 (C, L)
          </note>
          <note>
            Förberedande votering:
          </note>
          <note>
            62 för res. 10
          </note>
          <note>
            43 för res. 11
          </note>
          <note>
            211 avstod
          </note>
          <note>
            33 frånvarande
          </note>
          <note>
            Kammaren biträdde res. 10.
          </note>
          <note>
            Huvudvotering:
          </note>
          <note>
            212 för utskottet
          </note>
          <note>
            62 för res. 10
          </note>
          <note>
            42 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 26 V, 21 KD, 14 MP
          </note>
          <note>
            För res. 10: 62 SD
          </note>
          <note>
            Avstod: 28 C, 14 L
          </note>
          <note>
            Frånvarande: 11 S, 8 M, 3 C, 2 V, 1 KD, 5 L, 2 MP, 1 -
          </note>
          <note>
            Christer Nylander (L) anmälde att han avsett att avstå från att
            rösta men markerats som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FöU9 Militära frågor
          </note>
          <note>
            Punkt 1 (Försvarsmaktsorganisationen)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (C)
          </note>
          <note>
            4. res. 3 (KD)
          </note>
          <note>
            Förberedande votering 1:
          </note>
          <note>
            28 för res. 2
          </note>
          <note>
            21 för res. 3
          </note>
          <note>
            268 avstod
          </note>
          <note>
            32 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            62 för res. 1
          </note>
          <note>
            28 för res. 2
          </note>
          <note>
            227 avstod
          </note>
          <note>
            32 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            208 för utskottet
          </note>
          <note>
            62 för res. 1
          </note>
          <note>
            47 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Ebba Busch Thor och Andreas Carlson (båda KD) anmälde att de
            avsett att avstå från att rösta men markerats ha röstat ja.
          </note>
          <note>
            Tina Acketoft (L) anmälde att hon avsett att rösta ja men markerats
            ha avstått från att rösta.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 26 V, 3 KD, 14 L, 14 MP
          </note>
          <note>
            För res. 1: 62 SD
          </note>
          <note>
            Avstod: 28 C, 18 KD, 1 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 2 (Gotland)
          </note>
          <note>
            1. utskottet
          </note>
          <note>
            2. res. 4 (L)
          </note>
          <note>
            Votering:
          </note>
          <note>
            302 för utskottet
          </note>
          <note>
            15 för res. 4
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 62 SD, 28 C, 26 V, 21 KD, 14 MP
          </note>
          <note>
            För res. 4: 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 3 (Organisation, ledning och styrning)
          </note>
          <note>
            1. utskottet
          </note>
          <note>
            2. res. 5 (M)
          </note>
          <note>
            Votering:
          </note>
          <note>
            255 för utskottet
          </note>
          <note>
            62 för res. 5
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 SD, 28 C, 26 V, 21 KD, 15 L, 14 MP
          </note>
          <note>
            För res. 5: 62 M
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 5 (Övnings- och skjutfält)
          </note>
          <note>
            1. utskottet
          </note>
          <note>
            2. res. 8 (SD)
          </note>
          <note>
            3. res. 9 (V)
          </note>
          <note>
            Förberedande votering:
          </note>
          <note>
            62 för res. 8
          </note>
          <note>
            26 för res. 9
          </note>
          <note>
            228 avstod
          </note>
          <note>
            33 frånvarande
          </note>
          <note>
            Kammaren biträdde res. 8.
          </note>
          <note>
            Thomas Hammarberg (S) anmälde att han avsett att avstå från att
            rösta men markerats som frånvarande.
          </note>
          <note>
            Huvudvotering:
          </note>
          <note>
            166 för utskottet
          </note>
          <note>
            61 för res. 8
          </note>
          <note>
            90 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 1 SD, 27 C, 20 KD, 15 L, 14 MP
          </note>
          <note>
            För res. 8: 61 SD
          </note>
          <note>
            Avstod: 62 M, 1 C, 26 V, 1 KD
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Helena Vilhelmsson (C) och Mikael Oscarsson (KD) anmälde att
            de avsett att rösta ja men markerats ha avstått från att rösta.
          </note>
          <note>
            Punkt 8 (Hemvärnet)
          </note>
          <note>
            1. utskottet
          </note>
          <note>
            2. res. 13 (M, C, L)
          </note>
          <note>
            Votering:
          </note>
          <note>
            212 för utskottet
          </note>
          <note>
            105 för res. 13
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 SD, 26 V, 21 KD, 14 MP
          </note>
          <note>
            För res. 13: 62 M, 28 C, 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU11 Gymnasieskolan
          </note>
          <note>
            Punkt 1 (Ämnesbetyg)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            193 för utskottet
          </note>
          <note>
            62 för res. 2
          </note>
          <note>
            62 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 28 C, 26 V, 21 KD, 15 L, 14 MP
          </note>
          <note>
            För res. 2: 62 SD
          </note>
          <note>
            Avstod: 62 M
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 5 (Tvåårig yrkesskola på gymnasial nivå)
          </note>
          <note>
            1. utskottet
          </note>
          <note>
            2. res. 6 (S, V, MP)
          </note>
          <note>
            Votering:
          </note>
          <note>
            189 för utskottet
          </note>
          <note>
            128 för res. 6
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 6 2 M, 62 SD, 28 C, 21 KD, 15 L, 1 MP
          </note>
          <note>
            För res. 6: 89 S, 26 V, 13 MP
          </note>
          <note>
            Frånvarande: 11 S, 8 M, 3 C, 2 V, 1 KD , 4 L, 2 MP, 1 -
          </note>
          <note>
            Pernilla Stålhammar (MP) anmälde att hon avsett att rösta nej
            men markerats ha röstat ja.
          </note>
          <note>
            Punkt 6 (Tvåårigt praktiskt gymnasieprogram)
          </note>
          <note>
            1. utskottet
          </note>
          <note>
            2. res. 7 (SD)
          </note>
          <note>
            Votering:
          </note>
          <note>
            255 för utskottet
          </note>
          <note>
            62 för res. 7
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 28 C, 26 V, 21 KD, 15 L, 14 MP
          </note>
          <note>
            För res. 7: 62 SD
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 9 (Breddad och förstärkt gymnasial lärlingsutbildning)
          </note>
          <note>
            1. utskottet
          </note>
          <note>
            2. res. 11 (M, C, KD, L)
          </note>
          <note>
            Votering:
          </note>
          <note>
            191 för utskottet
          </note>
          <note>
            126 för res. 11
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 SD, 26 V, 14 MP
          </note>
          <note>
            För res. 11: 62 M, 28 C, 21 KD, 15 L
          </note>
          <note>
            Frånvarande: 11 S, 8 M , 3 C, 2 V, 1 KD, 4 L, 2 MP, 1 -
          </note>
          <note>
            Punkt 10 (Lärlingsanställning)
          </note>
          <note>
            1. utskottet
          </note>
          <note>
            2. res. 13 (L)
          </note>
          <note>
            Votering:
          </note>
          <note>
            274 för utskottet
          </note>
          <note>
            15 för res. 13
          </note>
          <note>
            28 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M , 62 SD, 26 V, 21 KD, 14 MP
          </note>
          <note>
            För res. 13: 15 L
          </note>
          <note>
            Avstod: 28 C
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 14 (Introduktionsprogram)
          </note>
          <note>
            1. utskottet
          </note>
          <note>
            2. res. 20 (V)
          </note>
          <note>
            Votering:
          </note>
          <note>
            186 för utskottet
          </note>
          <note>
            26 för res. 20
          </note>
          <note>
            105 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 21 KD, 14 MP
          </note>
          <note>
            För res. 20: 26 V
          </note>
          <note>
            Avstod: 62 SD, 28 C, 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU12 Vuxenutbildning
          </note>
          <note>
            Punkt 4 (Behov och utbud av vuxenutbildning)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            Votering:
          </note>
          <note>
            193 för utskottet
          </note>
          <note>
            62 för res. 5
          </note>
          <note>
            62 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 28 C, 26 V, 21 KD, 15 L, 14 MP
          </note>
          <note>
            För res. 5: 62 SD
          </note>
          <note>
            Avstod: 62 M
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 5 (Yrkesvux och vuxenutbildningspeng)
          </note>
          <note>
            1. utskottet
          </note>
          <note>
            2. res. 6 (C)
          </note>
          <note>
            Votering:
          </note>
          <note>
            287 för utskottet
          </note>
          <note>
            28 för res. 6
          </note>
          <note>
            1 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 8 8 S, 62 M, 62 SD, 26 V, 20 KD, 15 L, 14 MP
          </note>
          <note>
            För res. 6: 28 C
          </note>
          <note>
            Avstod: 1 KD
          </note>
          <note>
            Frånvarande: 12 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Lena Rådström Baastad (S) anmälde att hon avsett att rösta ja
            men markerats som frånvarande.
          </note>
          <note>
            Pia Steensland (KD) anmälde att hon avsett att rösta ja men markerats
            ha avstått från att rösta.
          </note>
          <note>
            Punkt 6 (Särskilda utbildningar)
          </note>
          <note>
            1. utskottet
          </note>
          <note>
            2. res. 8 (SD)
          </note>
          <note>
            3. res. 9 (V)
          </note>
          <note>
            Förberedande votering:
          </note>
          <note>
            62 för res. 8
          </note>
          <note>
            26 för res. 9
          </note>
          <note>
            229 avstod
          </note>
          <note>
            32 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            147 för utskottet
          </note>
          <note>
            62 för res. 8
          </note>
          <note>
            108 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 1 M, 28 C, 15 L, 14 MP
          </note>
          <note>
            För res. 8: 62 SD
          </note>
          <note>
            Avstod: 61 M, 26 V, 21 KD
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 10 (Sfi-undervisningen m.m.)
          </note>
          <note>
            1. utskottet
          </note>
          <note>
            2. res. 16 (M, C, KD, L)
          </note>
          <note>
            Votering:
          </note>
          <note>
            191 för utskottet
          </note>
          <note>
            125 för res. 16
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 1 M, 62 SD, 26 V, 13 MP
          </note>
          <note>
            För res. 16: 61 M, 28 C, 21 KD, 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 3 MP, 1 -
          </note>
          <note>
            Boriana Åberg (M) anmälde att hon avsett att rösta nej men markerats
            ha röstat ja.
          </note>
          <note>
            Anna Sibinska (MP) anmälde att hon avsett att rösta ja men markerats
            som frånvarande.
          </note>
          <note>
            Punkt 12 (Kunskaps- och resultatkrav inom sfi)
          </note>
          <note>
            1. utskottet
          </note>
          <note>
            2. res. 19 (M)
          </note>
          <note>
            Votering:
          </note>
          <note>
            240 för utskottet
          </note>
          <note>
            62 för res. 19
          </note>
          <note>
            15 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 8 9 S, 62 SD, 28 C, 26 V, 21 KD, 14 MP
          </note>
          <note>
            För res. 19: 62 M
          </note>
          <note>
            Avstod: 15 L
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Punkt 13 (Sfi för asylsökande)
          </note>
          <note>
            1. utskottet
          </note>
          <note>
            2. res. 21 (KD)
          </note>
          <note>
            Votering:
          </note>
          <note>
            297 för utskottet
          </note>
          <note>
            20 för res. 21
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 62 M, 62 SD, 28 C, 26 V, 1 KD, 15 L, 14
            MP
          </note>
          <note>
            För res. 21: 20 KD
          </note>
          <note>
            Frånvarande: 11 S, 8 M, 3 C, 2 V, 1 KD, 4 L, 2 MP, 1 -
          </note>
          <note>
            Camilla Brodin (KD) anmälde att hon avsett att rösta nej men
            markerats ha röstat ja.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU10 Kommissionens meddelande om en EU-ram för hormonstörande
            ämnen
          </note>
          <note>
            Kammaren biföll utskottets förslag.
          </note>
          <note>
            § 18 (forts. från § 15) Naturvård och biologisk mångfald (forts.
            MJU9)
          </note>
          <note type="speaker">
            Anf. 98 MAGNUS MANHAMMAR (S):
          </note>
          <note>
            Fru talman! Det finns ingen skräckfilm som kan vara otäckare
            än om det skulle göras en film om den sjätte massutrotningen.
            Skräckfilmsregissörerna hade inte kunnat hitta en mer fasansfull
            berättelse att göra en film av. Det hemskaste av allt är att det
            här inte är film, utan det händer här och nu. Det är en dokumentär
            som pågår utanför riksdagens fönster.
          </note>
          <note>
            En efter en försvinner djur- och växtarter från jordens yta.
            Tusentals, ja hundratusentals, ja faktiskt enligt den senaste
            forskningen till och med miljarder, arter är redan utrotade och
            för alltid försvunna. Just nu är ännu fler hotade.
          </note>
          <note>
            Forskarna kallar detta för en biologisk utplåning och säger att
            det är en skrämmande attack mot själva fundamentet av vår mänskliga
            civilisation.
          </note>
          <note>
            Fru talman! Den sjätte massutrotningen av arter går rekordsnabbt.
            Hela tre fjärdedelar av alla arter på jorden riskerar att försvinna.
            Den här gången är det människan som är orsaken till massdöden.
            Det är en massdöd som hotar vår egen existens.
          </note>
          <note>
            Det är första gången ett massutdöende orsakas av en enskild art
            – människan i det här fallet – och inte av naturliga processer.
            Det förra utdöendet drabbade dinosaurierna då en meteorit slog
            ned för ca 65 miljoner år sedan.
          </note>
          <note>
            Nu dör djur- och växtliv på grund av oss, bland annat på grund
            av giftiga föroreningar och på grund av klimatförändringarna.
            Men den absolut främsta orsaken är människans ständigt ökande
            och massiva exploatering av vår planet. Människan och våra tamdjur
            har tagit över planeten. Tillsammans utgör vi 95 procent av världens
            biomassa för ryggradsdjur. Vilda djur som tidigare var den absolut
            största delen, till exempel älgar, lejon, pingviner och andra
            vilda djur, står endast för 5 procent i dag. De minskar snabbt
            i antal.
          </note>
          <note>
            Fru talman! Vi står vid ett vägskäl i planetens och mänsklighetens
            historia. Vårt sätt att leva slår sönder ekosystem och utrotar
            arter i en rasande takt. Mänskligheten har inte varit med om detta
            tidigare, och ingen vet exakt hur ekosystemen kommer att påverkas.
            Det enda vi vet är att ekosystemen kommer att påverkas. Vi vet
            också att vi människor är helt beroende av att det finns friska
            ekosystem och att de fungerar så att vi kan överleva.
          </note>
          <note>
            Allt detta låter hemskt, och det är också hemskt. Det är oerhört
            allvarligt. Det händer i Sverige, och det händer runt om i världen.
            Men det finns fortfarande tid att vända utvecklingen. Det finns
            fortfarande tid att göra något, även om tiden nu börjar bli knapp.
            Planeten behöver vår hjälp, och mänskligheten behöver sin egen
            hjälp. Tillsammans kan vi vända på detta.
          </note>
          <note>
            Men om vi ska lyckas vända måste vi börja värna den biologiska
            mångfalden med ett oerhört mycket större allvar än vad vi hittills
            har gjort. Här i Sverige finns ungefär 4 000 rödlistade arter,
            det vill säga hotade arter. De främsta hoten mot de rödlistade
            arternas existens är skogsavverkning och igenväxning av miljöområden.
            Det intensiva skogsbruket med kalhyggen som dominerande metod
            och igenväxning av öppna landskap, av ängar och hagar, gör att
            många arter får allt svårare att överleva och klara sig.
          </note>
          <note>
            Men när våra naturskogar får leva sjuder det av liv. Här finns
            ofta olika sorters träd som sida vid sida står med döda träd som
            får finnas kvar. Det är träd som på det sättet blir en förutsättning
            för svampar, lavar, mossor och insekter – och även vissa fåglar
            som behöver dem för att överleva. Men när skogen avverkas och
            ersätts av trädodlingar där i princip endast en sorts träd växer
            är det många växt- och djurarter som inte klarar sig.
          </note>
          <note>
            Fru talman! Även odlingslandskapen är viktiga för biologisk mångfald.
            Få platser har ett så rikt växt- och djurliv som ett varierat
            odlingslandskap. Betande djur håller landskapet öppet, och olika
            grödor kan odlas växelvis på åkrarna. Åkerholmar, stenmurar och
            våtmarker blir boplatser åt en mångfald av insekter och djur.
          </note>
          <note>
            Men det industriella jordbruket tar även här i Sverige över alltmer
            av det som tidigare har varit ett varierat och traditionellt jordbruk.
            När det industriella jordbruket tar över utarmas åkrarna, och
            den biologiska mångfalden minskar i kapp med att kemiska bekämpningsmedel,
            konstgödsel och endast en typ av grödor används.
          </note>
          <note>
            Fru talman! För att kunna stoppa denna massutrotning måste vi
            skydda en mycket större del av både Sveriges natur och världens
            natur. Vi måste ställa om till ett hållbart samhälle, en hållbar
            industri, ett hållbart jord- och skogsbruk och ett hållbart fiske.
          </note>
          <note>
            Här i Sverige måste vi fortsätta att öka skyddet av land och
            hav. Vi har under den senaste mandatperioden gjort ett enastående
            arbete med detta, och det arbetet måste även fortsätta. Mer skog
            behöver skyddas, men det behöver göras i nära samarbete med skogsägarna.
            Ingen skogsägare ska behöva sväva i ovisshet eller inte bli kompenserad
            för den skog som ska skyddas.
          </note>
          <note>
            Våra hav måste i mycket större utsträckning skyddas. I dag är
            stora delar av våra fiskbestånd överfiskade, och flera bestånd
            i och kring Sverige har redan försvunnit helt eller riskerar total
            kollaps. Det är fullständigt orimligt att vi som människor, och
            vi som politiker, på många sätt faktiskt står vid sidan om och
            ser på när detta händer. Vi måste ta i med hårdhandskarna och
            se till att överfisket stoppas.
          </note>
          <note>
            En rimlig hållning när det gäller havet är att framöver diskutera
            och driva på för att öka antalet skyddade områden. Till exempel
            kan man till år 2030 se till att skydda 30 procent av havsområdena,
            och vidare ska man se till att 30 procent av de skyddade områdena
            faktiskt också blir helt fredade för fiske. I dag tror vi att
            skyddade områden är fredade för fiske. Det är de sällan. Vi behöver
            också områden som är fredade för fiske.
          </note>
          <note>
            Fisken och haven måste räddas – och det måste ske inom kort.
            Annars kommer det att varken finnas någon fisk kvar eller för
            den delen något fiske. Vi måste ställa om till ett hållbart fiske,
            och det ska inte bara fiskarna göra själva. Jag menar inte fiskarna
            som simmar utan fiskarna som fiskar fisken. Från den sidan behöver
            staten kraftfullt, på ett helt annat sätt än hittills, gå in och
            stötta fiskenäringen för en omställning till hållbarhet. Det är
            ingenting som näringen ska behöva göra själv , utan den ska få
            stöd.
          </note>
          <note>
            Samtidigt måste vi också minska utsläppen av växthusgaser. Klimatförändringarna
            och temperaturökningarna orsakar i sig en förstörelse av många
            livsmiljöer. Klimatet och biologisk mångfald är starkt sammanknutet.
          </note>
          <note>
            Klimatpolitiska rådet visar att vi måste växla upp avsevärt då
            det gäller politiken för att rädda klimatet. Låt oss tillsammans
            börja leva upp till vad de vill.
          </note>
          <note>
            Vi måste också ha en stark politik för att hålla de oexploaterade
            floderna och älvarna även i fortsättningen fritt strömmande. På
            alla de platser där det i dag finns kraftverk behöver vi se till
            att politiken och kraftverken gemensamt fortsätter att skapa förutsättningar
            för en rejäl utbyggnad av fiskvandringsleder och fisktrappor.
          </note>
          <note>
            Fru talman! Även om det fortfarande är möjligt att göra något
            åt massdöden ska vi vara ärliga. Utsikterna ser tyvärr inte så
            goda ut om vi inte gör något rejält drastiskt från mänsklighetens
            sida. Därför måste vi nu dra i handbromsen, ställa om samhället
            och politiken till hållbarhet och ta det ansvar väljarna har gett
            oss. Klimatet, mänskligheten och vår planet måste räddas. Det
            finns inget annat alternativ. Inget annat borde gå före.
          </note>
          <note>
            Jag yrkar bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 99 BETTY MALMBERG (M):
          </note>
          <note>
            Fru talman! Moderaterna står bakom alla sina reservationer i
            betänkandet, men för tids vinnande yrkar jag bifall endast till
            reservation 6.
          </note>
          <note>
            För ungefär 15 år sedan antog riksdagen 16 miljökvalitetsmål.
            Varje år följs läget för dem upp, och emellanåt gör Naturvårdsverket
            en fördjupad analys av målen. Den senaste redovisades i januari.
          </note>
          <note>
            Dessvärre ser utvecklingen för flera av målen inte jättegod ut.
            Trots det menar Naturvårdsverket att de mål som bör prioriteras
            nu är klimatet och utarmningen av biologisk mångfald. I sin rapport
            framhåller man också att Sveriges miljöutmaningar till stor del
            är gränsöverskridande och att det därför är viktigt att vi jobbar
            internationellt med dessa frågor.
          </note>
          <note>
            Inte så förvånande, kanhända, men slutsatserna rimmar mycket
            väl med Moderaternas synsätt och de prioriteringar vi gjort. Vi
            menar att klimatåtgärder ska vara kostnadseffektiva och göras
            där de ger mest utsläppsminskning för pengarna.
          </note>
          <note>
            På samma sätt måste arbetet med biologisk mångfald hanteras interna
            ­ tionellt, gärna med Sverige som pådrivare. Detta ska inte uppfattas
            som att vi inte tänker göra vår hemläxa, men vi bedömer att det
            internationella samarbetet är mycket viktigt i dessa frågor. Just
            miljö och klimat är dessutom en av våra tre sakpolitiska prioriteringar
            inför valet den 26 maj.
          </note>
          <note>
            Med hänvisning till det jag just sa måste vi också ta till oss
            eventuell kritik från EU. Det gäller bland annat frågan om invasiva
            arter, som reger ­ ingen nyligen kritiserades för att ha försummat.
            Vi har tydligen struntat i att rapportera vilka invasiva arter
            som har etablerats i vårt land och framför allt låtit bli att
            bekämpa dem. Det är något som kan få allvarliga konse ­ kvenser,
            för invasiva arter saknar naturliga fiender hos oss.
          </note>
          <note>
            Fru talman! När det gäller biologisk mångfald vill jag också
            nämna den målkonflikt som har uppstått mellan miljö och äganderätt.
            Detta har blivit särskilt tydligt när det gäller skogen. Där har
            artskyddsförordningen implementerats utan hänsyn till produktivt
            skogsbruk, vilket fått till följd att markägare i praktiken belagts
            med avverkningsförbud – utan att staten varit beredd att kompensera
            dem.
          </note>
          <note>
            Ni har säkert hört talas om rättsprocesser där bombmurklor och
            lavskrikor har stoppat avverkning, men det finns andra märkliga
            exempel där den grundlagsskyddade privata äganderätten har satts
            ur spel. Detta är varken hållbart eller rättssäkert, och det inger
            inte förtroende för statens agerande.
          </note>
          <note>
            En majoritet i riksdagen har tidigare uppmanat regeringen att
            se över både artskyddsförordningen och nyckelbiotopsinventeringen.
            Vi menar att det måste säkerställas att de är tillämpbara, effektiva
            och rättssäkra. Men hittills har regeringen inte brytt sig om
            detta. För bara några månader sedan fick vi till och med utstå
            skarp kritik från regeringens företrädare då vi såg till att pausa
            nyckelbiotopsinventeringen. I dag efter januariöverenskommelsen
            är tonen en annan, och det välkomnar vi. Vi välkomnar också att
            vårt förslag om att se över och stärka äganderätten ska verkställas.
          </note>
          <note>
            En annan problematik som påverkar den biologiska mångfalden är
            vad som händer i haven, där vi i dag kan konstatera en stor ökning
            av antalet sälar och skarvar. Dessa arter rubbar för närvarande
            balansen i ekosystemen, vilket har haft betydande påverkan på
            fiskebestånden och därmed yrkesfisket. Enligt Havs- och vattenmyndigheten
            motsvarade bara sälens skador drygt 33 miljoner kronor per år
            för yrkesfisket – och den siffran härrör sig från fem år tillbaka
            i tiden.
          </note>
          <note>
            Tekniska innovationer för att skydda fiskeredskap har kommit
            på plats, men de har dessvärre varit otillräckliga. I dag kan
            skyddsjakt tillåtas men reglerna för den upplevs som krångliga
            och omständliga, varför kvoterna sällan fylls. Samtidigt vet vi
            att sälpopulationerna har nått det man kallar gynnsam bevarandestatus
            och därmed skulle kunna förvaltas på ett mer systematiskt sätt.
          </note>
          <note>
            Detsamma gäller för mellanskarven. Ett exempel från mitt hemlän
            är sjön Roxen, där ”tjuvfiskaren” mellanskarven i nuläget trivs
            alldeles för bra och har blivit ett svårt skadedjur. Vid sjön
            har man räknat till bortåt 6 000 skarvar under en period på 100
            dagar. Skarven har gått hårt åt fiskebestånden, och det är inte
            så konstigt – den äter nämligen ett halvt kilo fisk om dagen.
            När fiskevårdsområdet då sätter ut gösyngel för att försöka upprätthålla
            fiskebeståndens status är skarven där och äter. Skyddsjakt är
            beviljad, men fiskevårdsområdet säger att det är alldeles för
            krångliga regler som råder för skyddsjakt.
          </note>
          <note>
            Betänkandet tar även upp frågorna om förvaltning av björn, varg,
            järv och lo. Närvaron av dessa djur kan upplevas som oroväckande
            för många, något som blir särskilt påtagligt i de områden där
            rovdjursstammarna växer. Med tanke på upplevd rädsla och de angrepp
            som sker mot sällskapsdjur och tamboskap är det därför särskilt
            viktigt att acceptansen bland både lokalbefolkning och lokala
            djurhållare verkligen finns och är etablerad. Förvaltningen av
            dessa rovdjur bör därför hanteras lokalt i så stor utsträckning
            som möjligt men också genom att mer görs för att minska riskerna
            för angrepp.
          </note>
          <note>
            Som ni märker ingår det väldigt många frågeställningar i detta
            betänk ­ ande.
          </note>
          <note>
            Nu går jag in på strandskyddet. Det har också varit en återkommande
            fråga de senaste åren. Här har man gjort ändringar för att öka
            flexibiliteten i tillståndshanteringen, men likafullt är det fortfarande
            svårt för enskilda markägare och kommuner att få bygga i attraktiva
            vattennära områden.
          </note>
          <note>
            Vi moderater menar att strandskyddet måste reformeras i grunden
            en gång till. Vi tänker oss att strandskyddet till skillnad från
            i dag ska gälla marker och natur där det anses som viktigast samtidigt
            som de generella markrestriktionerna lättas. Vi tror att vårt
            omvända perspektiv kan vara en lösning för att landsbygdskommuner
            faktiskt ska kunna bygga mer vattennära och på så sätt locka till
            sig nya invånare.
          </note>
          <note>
            Med tanke på de utmaningar som världen står inför när det gäller
            att kunna föda allt fler, ersätta fossil energi och öka växters
            tålighet mot torka eller vattenmättad jord behöver vi bli duktigare
            på snabb växtförädling. Gentekniken ger dessa möjligheter, men
            att olika metoder för växtförädling bedöms olika i lagen – även
            om de leder till samma resultat – innebär att vi tappar tid. Med
            försiktighetsprincipen som grund måste genteknik i dag ändå anses
            mogen att användas kommersiellt. En majoritet i miljö- och jordbruksutskottet
            har därför uttalat att lagstiftningen om genteknik bör moderniseras
            och göras teknikneutral.
          </note>
          <note>
            Fru talman! Jag inledde mitt anförande med att berätta om Naturvårdsverkets
            utvärdering av miljömålen och uppmaning att prioritera klimat
            och biologisk mångfald. Sedan gav jag exempel på målkonflikter
            som kan uppstå i verksamheten och i samhället.
          </note>
          <note>
            Dessa målkonflikter är något som Naturvårdsverket har iakttagit
            och insett. Man föreslår därför olika åtgärder för att vi ska
            bli mer lyckosamma i vårt arbete. Bland annat tar man upp samhällsekonomiska
            konsekvens ­ analyser och analyser av incitament och styrmedel
            för ett långsiktigt håll ­ bart skogsbruk.
          </note>
          <note>
            Moderaterna bedömer att detta vore värdefullt och ser fram emot
            förslag på dessa områden.
          </note>
          <note>
            (Applåder)
          </note>
          <note type="speaker">
            Anf. 100 RUNAR FILPER (SD):
          </note>
          <note>
            Fru talman! Vi debatterar naturvård och biologisk mångfald här
            i kväll. Vi i Sverigedemokraterna står självfallet bakom alla
            våra reservationer, men för tids vinnande yrkar jag bifall endast
            till reservation 5 om övergångszoner mellan skogs- och jordbruksmark
            och reservation 14 om allmän jakt på skarv.
          </note>
          <note>
            Frågor om naturvård och biologisk mångfald berör många områden.
            Jag kommer i mitt anförande främst att lägga fokus på frågor om
            artskyddsförordningen och om Artdatabanken och rödlistan, som
            har koppling till den.
          </note>
          <note>
            Sverigedemokraterna ansluter sig mer än gärna till dem som vill
            främja biologisk mångfald inom Sveriges gränser. Innan vi börjar
            orientera oss i denna terräng kan det vara bra att skaffa sig
            en ordentlig karta över hur det egentligen ser ut.
          </note>
          <note>
            I den svenska rödlistans senaste utgåva från 2015 listas 1 193
            skogslevande arter som hotade. Detta missförstås ofta, inte sällan
            medvetet, som att de skulle vara hotade av skogsbruket. Vad som
            i första hand menas är att arterna är mycket ovanliga och ibland
            att de dessutom är missgynnade av människans brukande av naturen.
            Rödlistan är absolut ett bra instrument för att på ett organiserat
            sätt hålla ordning på ovanliga arter, men den ger inte automatiskt
            en rättvisande bild av risken för utdöende. Varje fall måste såklart
            bedömas enskilt och noga.
          </note>
          <note>
            Runt 1970 började dagens storskaliga skogsbruk få allmänt genomslag
            i Sverige. Under 70-talet användes stora maskiner i stor utsträckning
            i skogsbruket, och av olika skäl användes de till att under kort
            tid åstadkomma mycket stora hyggen, vilket också kritiserades
            synnerligen aktivt i medierna en gång i tiden.
          </note>
          <note>
            Om det storskaliga skogsbruket leder till utdöenden skulle detta
            rimligen ha varit mest synligt under och strax efter denna period.
            Efter hand har nämligen den årliga slutavverkningsarealen minskat,
            och de enskilda hyggena har blivit mycket mindre än de en gång
            i tiden var. Dessutom har den så kallade vardagshänsynen ökat,
            vilket bland annat innebär att enskilda träd, grupper av träd
            och torrträd lämnas. Vidare har arealerna formellt och frivilligt
            skyddad skog ökat kraftigt.
          </note>
          <note>
            Artdatabanken vid SLU, som ansvarar för rödlistan, klassar ändå
            som sagt 1 193 skogsarter som hotade. Det finns goda skäl att
            jämföra detta antal med hur många skogsarter som faktiskt dött
            ut i Sverige efter 1970, när skogsbruket kan sägas ha gått över
            i en mer intensiv fas i stora delar av landet. Det är åtta arter.
            Ingen av dessa arter har dött ut globalt.
          </note>
          <note>
            Vilka är då dessa åtta arter? Det är svart stork, Dacne rufifrons,
            som är en skalbagge, mellanspett, praktgrusmossa, förgyllt metallfly,
            tryfjäril, hedbålsmossa och trapetstecknat jordfly. Ingen av dessa
            åtta arter är globalt utdöd. De flesta finns i något eller några
            av våra grannländer. De flesta av de åtta arterna var tidigare
            endast kända i ett ytterst litet antal i Sverige.
          </note>
          <note>
            Av de åtta arterna levde fyra i Skåne och hela sex huvudsakligen
            i landets sydligaste och sydöstligaste delar. Detta indikerar
            starkt att arterna över tid ambulerat över Sveriges södra och
            sydöstra gränser, vilket också beskrivs i flera av rödlistans
            artbeskrivningar.
          </note>
          <note>
            Av de åtta arterna är det bara tre vars försvinnande i någon
            mån kan knytas till skogsbruket, där avverkning av boträd samt
            ersättande av löv ­ skog och död ved med barrskog förefaller ha
            haft betydelse. I dag görs omfattande ansträngningar inom skogsbruket
            för att förbättra dessa betingelser. Det sker ingen ökning av
            antalet skogslevande arter som försvinner i Sverige. Efter 1970
            har antalet snarast sjunkit.
          </note>
          <note>
            Min avsikt är absolut inte att reducera biologisk mångfald till
            en icke-fråga. Det är såklart jätteviktigt; det vet vi alla här.
            Tvärtom emotser vi en konstruktiv debatt i denna fråga, och även
            verkningsfulla åtgärder.
          </note>
          <note>
            Vi i Sverigedemokraterna tror dock inte att lösningen ligger
            i att kringskära möjligheterna till jord- och skogsbruk i Sverige.
            Tvärtom finner vi många arter på hyggen, i beståndsgränser och
            i gränslandet mellan jord- och skogsbruk. En viktig åtgärd är
            således att underlätta för svenska lantbrukare att hålla igång
            sin verksamhet i hela landet. Om ingen köper svenskt nötkött kommer
            exempelvis betesmark och hagar att växa igen, och det gynnar inte
            den biologiska mångfalden. Vi har alltså en läxa att göra: att
            helt enkelt kämpa hårdare för det svenska skogs- och lantbruket.
          </note>
          <note>
            Jag kan i förbifarten nämna förslaget om sänkt skatt på diesel
            och betesersättning för betande kor, som vi i Sverigedemokraterna
            har lagt fram här ett flertal år efter varandra.
          </note>
          <note>
            Fru talman! Fisk är en resurs som givetvis ska utnyttjas i harmoni
            med vad bestånden långsiktigt tål. Skogen ska skötas och viltstammarna
            förvaltas. Så här inför EU-valet den 26 maj kan det heller inte
            nog understrykas att jakt och viltförvaltning måste förbli en
            nationell angelägenhet, vilket vi självklart även kommer att driva
            i EU-parlamentet.
          </note>
          <note>
            Detta är inte så märkligt egentligen. Kunskapen om djur och natur
            finns inte i första hand hos tjänstemän i Bryssel. Där råder uppfattningen
            att en lösning, ett direktiv, kan vara tillämpbart i hela unionen.
            Det anser vi i Sverigedemokraterna är helt felaktigt. Kunskapen
            om djur och natur i mitt landskap Värmland finns naturligtvis
            i Värmland. Och den bästa kunskapen om djur och natur i Skåne
            finns såklart i Skåne. Vi vill alltså flytta beslutanderätten
            närmare de områden som berörs – allra helst till de områden som
            berörs – och inte i motsatt riktning.
          </note>
          <note>
            Jag påminner om att Sverige hade en väl fungerande viltförvaltning
            redan före EU-inträdet. Det betyder alltså inte att allt är frid
            och fröjd.
          </note>
          <note>
            Fru talman! Vi har i dag ett bestånd av sälar som har vuxit utom
            all kontroll, vilket är till stor skada för fisket i Östersjön.
            Det kan vara passande att här påminna om miljö- och jordbruksutskottets
            tillkännagivande om att införa licensjakt på säl.
          </note>
          <note>
            Vi i Sverigedemokraterna anser att frågan om biologisk mångfald
            bör hållas levande och även prioriteras av exempelvis Naturvårdsverket
            och lokala institutioner. Vi anser också att skogsbruket, så som
            har nämnts i detta anförande, ska bedrivas med hänsyn till biologisk
            mångfald.
          </note>
          <note>
            Detta innebär dock inte att skogsbruket kan kringskäras på vilka
            grunder som helst. Som jag förhoppningsvis har klargjort är förbud
            mot avverkning av barrskog ett extremt ineffektivt och i många
            fall helt verkningslöst sätt att skydda hotade arter. Ett mycket
            bättre sätt är troligen att vårda lövskog i södra Sverige, vilket
            också sker, och det är bra.
          </note>
          <note>
            Arbetet för biologisk mångfald måste också föras parallellt med
            en strävan efter en landsbygd där även människan är närvarande
            och upprätthåller kunskapen om naturen. Jag skulle vilja säga
            att dessa frågor hör ihop.
          </note>
          <note>
            (Applåder)
          </note>
          <note>
            I detta anförande instämde Staffan E klöf och Yasmine Eriksson
            (båda SD).
          </note>
          <note type="speaker">
            Anf. 101 JENS HOLM (V):
          </note>
          <note>
            Fru talman! Tillståndet för den biologiska mångfalden i Sverige
            och i resten av världen är minst sagt mycket kritiskt. Enligt
            en tysk forskarrap ­ port som kom för ett par år sedan, där man
            hade följt insekters utveckling i ett stort antal naturreservat,
            kunde man konstatera att 75 procent av in ­ sekterna hade försvunnit
            från områdena. En ekologisk katastrof, samman ­ fattade de tyska
            forskarna sina resultat. Och man konstaterade att utveck ­ lingen
            har varit likartad i en stor del av världens länder.
          </note>
          <note>
            Hur ser det då ut för den biologiska mångfalden i Sverige? Precis
            som Betty Malmberg från Moderaterna var inne på tidigare kan man
            titta på Naturvårdsverkets så kallade fördjupade utvärdering av
            miljömålen.
          </note>
          <note>
            Vi har ett miljömål som heter ett rikt djur- och växtliv och
            kan konstatera att detta miljömål inte kommer att nås. 14 av de
            16 miljömål som finns kommer inte att nås. Hälften av de svenska
            arter som man följer inom EU:s habitatdirektiv är mycket utsatta.
          </note>
          <note>
            Naturvårdsverket konstaterar att vi i dag har ett skogsbruk som
            ensidigt prioriterar produktion på den biologiska mångfaldens
            bekostnad. Man konstaterar att vi har ett jordbruk med monokulturer.
            Den största delen av djuren går inte utomhus och betar, bökar
            och pickar i marken och bidrar till den biologiska mångfalden,
            utan de står instängda i stall.
          </note>
          <note>
            Naturvårdsverket konstaterar också att fysisk exploatering –
            anläggande av vägar, industrier, urbana centrum etcetera – väldigt
            sällan tar tillräcklig hänsyn till biologisk mångfald.
          </note>
          <note>
            Ovanpå allt detta har vi den pågående klimatförändringen, som
            riskerar att förvärra och skynda på utarmningen av den biologiska
            mångfalden. En biologisk utarmning som sällan syns, och som också
            Naturvårdsverket ger stort utrymme, är utarmningen av biologisk
            mångfald inom våra marina områden. Fiske är en väldigt viktig
            orsak till utarmningen men även utsläpp till sjöss och till havs.
          </note>
          <note>
            Det här måste vi självklart se till att komma till rätta med,
            och jag förväntar mig att alla partier i den här debatten presenterar
            konkreta åtgärder. Vi har ju hört några förslag. Men till Betty
            Malmberg vill jag säga att till skillnad från Moderaterna tycker
            vi i Vänsterpartiet att vi kraftigt måste höja anslagen till biologisk
            mångfald och till att bekämpa klimatförändringen. Då håller det
            inte att rösta igenom en budget tillsammans med Kristdemokraterna
            och Sverigedemokraterna som halverar anslagen för biologisk mångfald
            och klimatinvesteringar.
          </note>
          <note>
            Vi behöver också ha en skogspolitik som i grunden läggs om och
            som tar mycket större hänsyn till miljön och ger ett annat bruk
            av skogen. Vi kan till exempel tillämpa och främja det som brukar
            kallas för kontinuitetsskogsbruk. Det innebär att man inte hugger
            ned alla träd i form av ett kalhygge, utan man tar i stället mer
            plockvis och successivt ned de träd som är lämpade och låter en
            stor del av skogen få finnas kvar.
          </note>
          <note>
            Vi behöver också ett jordbruk som i mycket större utsträckning
            främjar biologisk mångfald, där våtmarker bevaras och där djuren
            verkligen får gå ute och göra nytta för den biologiska mångfalden
            i form av betesdjur, grisar som bökar i marken, fåglar som pickar
            på marken och så vidare. Vi behöver också begränsa antalet miljögifter
            som finns i jordbruket.
          </note>
          <note>
            I går var det väldigt glädjande att höra utslaget från mark-
            och miljödomstolen som sätter stopp för användningen av neonikotinoider.
            Man konstaterar att värnandet av bina och den biologiska mångfalden
            väger tyngre i det här sammanhanget.
          </note>
          <note>
            Vi behöver en fysisk planering som tar större miljöhänsyn. Det
            borde vara lättare att stoppa byggandet av externa köpcentrum
            och nya motorvägar. Behöver vi verkligen ett nytt köpcentrum,
            och är det inte färdigbyggt med motorvägar? Jo, vi i Vänsterpartiet
            tycker att här kan man mycket tydligare vikta upp den biologiska
            mångfalden.
          </note>
          <note>
            Självklart måste också skyddet för den marina mångfalden stärkas.
            Det är ett område som är väldigt kritiskt. Det som sker under
            vattenytan är ju sådant som vi tyvärr inte lägger så mycket märke
            till. Men precis som Naturvårdsverket konstaterar i sin fördjupade
            granskning är situationen väldigt kritisk.
          </note>
          <note>
            Jag välkomnar att regeringen tidigare har tillskjutit rätt stora
            summor pengar på det här området, så att fler marina reservat
            har kunnat bildas under den tidigare mandatperioden. Men det är
            också viktigt att vi stärker kvaliteten i de marina reservaten.
            Det är inte så mycket värt om man till exempel kan få bedriva
            bottentrålning i ett marint reservat, och det sker i dag i ungefär
            hälften av våra marina reservat. Även om vi nu skyddar ungefär
            13 procent av de marina områdena behöver vi skydda mer. Vi i Vänsterpartiet
            vill ha en plan för skydd av minst 20 procent av de marina områdena.
          </note>
          <note>
            Vi behöver stärka kvaliteten på skydden genom att till exempel
            stoppa skadliga fiskemetoder som bottentrålning. De marina reservaten
            bör i större utsträckning ingå i ett större sammanhängande nätverk
            av marina reservat så att de tillsammans kan stärka varandra.
          </note>
          <note>
            Med anledning av detta vill jag passa på att yrka bifall till
            vår reserva ­ tion 37. Jag vill också yrka bifall till reservation
            9, som rör en helt annan sak. Men nu är det sagt.
          </note>
          <note>
            Magnus Manhammar, Socialdemokraterna, var inne på något väldigt
            viktigt när han talade om tidigare massutdöende av arter. Det
            är egentligen processer som har skett under hundratals miljoner
            år. Vi har sett det första, andra, tredje, fjärde och femte massutdöendet
            av arter. Då har det handlat om nedslag av meteoriter, klimatförändringar
            och andra relativt långsam ­ ma naturliga processer som har slagit
            ut en stor del av de då levande arterna. Men precis som Manhammar
            sa är den stora skillnaden nu i det så kallade sjätte massutdöendet
            av arter att det är människan som är orsaken till artutplåning.
          </note>
          <note>
            Om det är vi människor som har försatt oss i det här problemet
            kan vi självklart också lösa det. Därför behövs ett politiskt
            ledarskap i frågan om att stärka den biologiska mångfalden. Vi
            behöver helt enkelt skydda vår natur bättre. Vi kan fortsätta
            att bruka jord och skog, men vi måste göra det på ett mycket mer
            hållbart sätt. Ytterst är det naturen, den biologiska mångfalden,
            som får sätta gränserna för vad vi kan göra. Och självklart måste
            vi drastiskt minska våra utsläpp av växthusgaser som förvärrar
            och spär på massutdöendet av arter.
          </note>
          <note>
            Allt detta måste vi göra.
          </note>
          <note>
            Fru talman! Det går om vi vill. Lås oss göra det.
          </note>
          <note>
            (Applåder)
          </note>
          <note type="speaker">
            Anf. 102 BETTY MALMBERG (M) replik:
          </note>
          <note>
            Fru talman! Tack för ditt anförande, Jens Holm! Jag tycker att
            det var intressant att lyssna till. Du tog också upp några frågeställningar
            där vi har en samsyn. En av dem handlar om det politiska ledarskapet.
            Om inte det finns på plats når vi inte de mål som vi måste nå.
          </note>
          <note>
            Det som däremot gör mig lite beklämd är avsaknaden av framtidstro
            hos Jens Holm. När Naturvårdsverket går igenom sina slutsatser
            om miljö ­ målen kommer de, precis som jag sa i mitt anförande,
            fram till att man måste förbättra styrningen, och då måste man
            hitta styrmedel för att lyckas med detta. De lägger fram förslag
            på bland annat samhällsekonomiska utredningar, vilket jag nämnde,
            men också på analyser och incitament för att få en hållbar skogspolitik.
            Det hade varit intressant att höra Jens Holm kommentera det.
          </note>
          <note>
            Det är bra att Jens Holm säger att kvalitet är viktigare än kvantitet.
            Riksrevisionens rapport om skogen visade nyligen att i dagens
            skogsprogram är de arealer som kommer i fråga för olika subventioner
            eller ersättningar sämre vad gäller både arter, innehåll och areal.
          </note>
          <note>
            Jag ser att min talartid löper på, så jag återkommer till mina
            kommentarer angående budgeten.
          </note>
          <note>
            Om vi ska gynna klimatet måste vi faktiskt bruka skogen eftersom
            det är då vi binder koldioxid. Jag vill gärna ha en kommentar
            från Jens Holm om det.
          </note>
          <note type="speaker">
            Anf. 103 JENS HOLM (V) replik:
          </note>
          <note>
            Fru talman! Det var flera viktiga frågor från Betty Malmberg.
            Vad gäller kvalitet vill Vänsterpartiet lite förenklat ha både
            bättre kvalitet och ökad kvantitet. Vi vill ha större skyddade
            arealer både på land och till havs, och vi vill att skyddet ska
            vara bättre och mer representativt. Det ska till exempel vara
            större sammanhängande områden.
          </note>
          <note>
            Jag tänker på nyckelbiotopsinventeringar. Det är viktigt att
            vi har myndigheter som kan gå igenom och ta reda på vad som finns
            ute i våra skogar, till exempel vilka hotade arter som finns på
            olika platser. Ska man ha reservat av hög kvalitet och veta vilka
            områden man bäst behöver skydda måste vi göra sådana inventeringar.
            Men Moderaterna har tyvärr drivit på för att de ska stoppas.
          </note>
          <note>
            Det finns en problematik med de så kallade frivilliga avsättningarna
            som görs. Om jag har förstått Moderaternas politik rätt tycker
            ni att det är bra med frivilliga avsättningar. Det kan vara bra,
            men ett stort problem är att en frivillig avsättning kan bytas
            mot ett annat skyddat område nästa år och mot ytterligare ett
            annat året därpå och så vidare. Det blir alltså ingen långsiktighet
            och kontinuitet i de frivilliga avsättningarna. Varför vill Moderaterna
            lägga så mycket vikt vid dem?
          </note>
          <note>
            Jag diskuterar jättegärna budgetfrågor. Min huvudfråga till Moderaterna,
            Kristdemokraterna och Sverigedemokraterna är hur man ska kunna
            göra mer med mindre. Om ni halverar anslagen inom utgiftsområde
            20 för biologisk mångfald och lokala klimatinvesteringar, tror
            ni då på fullaste allvar att vi kan få bättre biologisk mångfald
            och minska utsläppen snabbare?
          </note>
          <note type="speaker">
            Anf. 104 BETTY MALMBERG (M) replik:
          </note>
          <note>
            Fru talman! Låt mig börja med budgeten, för det är viktigt att
            den blir rätt återgiven. Det stämmer att budgeten är lägre än
            den valbudget reger ­ ingen presenterade . M en den ligger 2 miljarder
            kronor över den budget regeringen presenterade för 2016, och det
            var den näst högsta budget som lades fram under den socialdemokratiska
            och miljöpartistiska regeringen.
          </note>
          <note>
            Det vi precis som Naturvårdsverket är ute efter är att det måste
            vara effektivitet i åtgärderna. Vi har därför lagt 1 miljard kronor
            mer i klimatbistånd än vad andra partier har gjort, för som Jens
            Holm mycket väl vet stannar inte de klimatgaser vi är bekymrade
            över vid landsgränser.
          </note>
          <note>
            När Konjunkturinstitutet gick igenom de åtgärder som regeringen
            har vidtagit bedömdes sju av åtta åtgärder vara ineffektiva. Man
            menade att de hade gjorts i alla fall och att de därför landade
            fel i den budget som fanns.
          </note>
          <note>
            Vi har också lagt 1 miljard mer på de gröna näringarna, för det
            är i de gröna näringarna vi kan hjälpa klimatet genom att binda
            koldioxiden, vilket är viktigt.
          </note>
          <note>
            Det är därför vi satsar mycket på en klimatbudget. Det gäller
            också havet, där vi bland annat tar upp läkemedelsrening.
          </note>
          <note>
            Vi är inte emot inventeringar, men strukturen på nyckelbiotopsinventeringarna
            har fört med sig en rättsosäkerhet där markägare känner att de
            inte kan sälja sina produkter. Det ser inte vi som hållbart, och
            därför måste det bedömas på annat sätt. Vi upplever att regeringen
            har tagit till sig det.
          </note>
          <note type="speaker">
            Anf. 105 JENS HOLM (V) replik:
          </note>
          <note>
            Fru talman! Jag tycker ärligt talat att Betty Malmberg jämför
            äpplen och päron när vi talar om budgeten. Det som dock är helt
            uppenbart är att det är näst intill en halvering av anslagen på
            området biologisk mångfald och lokala klimatinvesteringar, alltså
            det som kallas Klimatklivet inom utgiftsområde 20.
          </note>
          <note>
            Det är bara att lyssna på Naturvårdsverkets chef som är mycket
            bekymrad och inte vet hur man ska kunna hålla samma höga profil
            som tidigare på detta område när man får så mycket mindre pengar
            av Betty Malmbergs parti med stöd av Sverigedemokraterna.
          </note>
          <note>
            Ni har inget klimatbistånd, Betty Malmberg. Det ni gör i er budget
            är att lägga 1 miljard extra till uppköp av billiga och osäkra
            utsläppskrediter i andra länder. Det är inte ett klimatbistånd,
            tvärtom. Det är dessa länder som hjälper oss att minska våra utsläpp
            eftersom vi när vi köper upp dessa osäkra krediter kan tillgodoräkna
            oss det som om det hade varit utsläppsminskningar här i Sverige.
            Detta sågas av hela den globala miljörörelsen. Mängder med experter
            säger att detta inte är additionella minskningar, och det är därför
            jag säger att det är osäkra utsläppskrediter.
          </note>
          <note>
            Trots detta välkomnar jag anslaget från Betty Malmberg. Moderaterna
            säger att de vill prioritera miljöfrågorna och i synnerhet klimatfrågorna
            mer i framtiden. Men om Moderaterna ska vara trovärdiga i dessa
            frågor måste de anslå mer pengar och ibland låta miljön vara överordnad
            produk ­ tionen, exempelvis vad gäller dagens skogsbruk. Moderaterna
            är inte där än, men vem vet, efter denna debatt kanske det har
            hänt något.
          </note>
          <note type="speaker">
            Anf. 106 KJELL-ARNE OTTOSSON (KD):
          </note>
          <note>
            Fru talman! Vi står självfallet bakom alla våra reservationer,
            men jag vill yrka bifall till reservation nr 23 om skydds- och
            licensjakt.
          </note>
          <note>
            Dagens kammardebatt om naturvård och biologisk mångfald känns
            i stora delar som en repris på flera av de andra tidigare debatterna
            vi har haft i kammaren med vårt utskott. Ämnena går ju in i varandra.
            Jag kommer därför till viss del att upprepa vad jag själv har
            sagt i tidigare debatter men självfallet även belysa en del andra
            saker som är nya här.
          </note>
          <note>
            Det är tydligt att dagens ämne berör. Vad är det som gör att
            detta ämne debatteras flitigt i politiska församlingar, på insändarsidor,
            i debattartiklar och på möten i bygdegårdar ute i landet?
          </note>
          <note>
            Låt mig citera Mats Nylinder, professor emeritus vid SLU: ”Biologisk
            mångfald, larmrapporter om utrotning av djur med mera. Jag älskar
            sedan barnsben naturen och undrar om vi är på rätt väg för att
            bevara en artrik fauna och flora. Jag tror att vi i högre grad
            måste stödja dem som vill bo och leva på landsbygden och dem som
            vill bruka jord, skog och vatten, i stället för som jag ser det
            många gånger populistiska satsningar på enskilda arter och nyckelbiotoper.
            ”
          </note>
          <note>
            Han fortsätter: ”Vill man bromsa upp förändringen i naturen så
            låt dem som lever närmast naturen på landsbygden ha större inflytande
            på sin egen tillvaro. Brukandet av vatten, jord och skog har skapat
            den mångfald vi har i dag.”
          </note>
          <note>
            Här tror jag vi har ett av svaren. Många av landets markägare
            känner att de inte längre har det inflytande de har rätt till
            över sin egendom. De känner inte längre att de kan styra sin tillvaro
            så som de har gjort tidigare. De upplever bland annat att ägande-
            och brukanderätten är hotad.
          </note>
          <note>
            Fru talman! EU:s art- och habitatdirektiv behöver uppdateras.
            Det måste bli smidigare att omklassa hotstatusen för olika arter
            i takt med att populationerna växer eller krymper. Det bör också
            skrivas in i direktivet vilka regler som ska gälla för prövning
            av beslut som kan beröras av direktivet.
          </note>
          <note>
            Möjligheten till ändamålsenlig jakt är nödvändig för att upprätthålla
            lokal acceptans för rovdjurens förekomst samt för att det ska
            vara möjligt att leva och verka på landsbygden, även där rovdjurstrycket
            är högt. Värmland har 40 procent av Sveriges vargstam på 4 procent
            av Sveriges yta. Det är inte rimligt. Om det är ett område där
            vi som bor på landsbygden inte har inflytande över vår egen tillvaro
            så är det rovdjursförvaltningen.
          </note>
          <note>
            Reglerna för skyddsjakt på rovdjur som angriper tamdjur behöver
            ses över så att de blir rimliga utifrån enskilda djuruppfödares
            verklighet. Livsmedelsstrategin blir bara tomma ord om rovdjur
            kan tillåtas att återkommande döda många djur på en och samma
            gård. Det är inte rimligt för en företagare att bedriva sin verksamhet
            under sådana förutsättningar.
          </note>
          <note>
            Kristdemokraterna vill ha en livskraftig landsbygd med livsmedelsproduktion
            runt om i hela landet. Det ska vara möjligt med tamdjursuppfödning
            även inom områden med rovdjursförekomst, men då måste reglerna
            för skyddsjakt vara anpassade efter det. Länsstyrelserna måste
            bli mer alerta när det gäller att ta initiativ till skyddsjakt.
            I detta syfte bör en översyn av förordningar och regleringsbrev
            genomföras.
          </note>
          <note>
            I vissa regioner behöver vargstammen minskas genom licensjakt.
            Besluten om det antal som ska skjutas vid licensjakt ska anpassas
            till de demokratiskt beslutade målen för rovdjursstammarna. Inga
            av våra svenska rovdjursarter är i dagsläget utrotningshotade.
            En fortsatt riktad och selektiv jakt på varg kan genomföras utan
            att påverka artens gynnsamma bevarandestatus.
          </note>
          <note>
            Inom renskötselområdet ska beviljande av skyddsjakt ske med särskild
            hänsyn till rennäringen, eftersom den är en betydelsefull del
            av samisk kultur samt viktig för sysselsättning och boende i Sveriges
            norra inland och fjällvärld, där man under lång tid haft renskötsel
            som sin bärbjälke. Våra storslagna fjällområden är en fantastisk
            naturmiljö men också en kulturmiljö där människor har bedrivit
            sin näring i tusentals år.
          </note>
          <note>
            Det är heller inte rimligt att skyddsjägare står helt utan ersättning.
            I dag beror det på i vilket län jakten sker om jägaren ska få
            någon ersättning för skyddsjakten och hur stor ersättningen i
            så fall blir. Kristdemokraterna föreslår att reglerna ändras så
            att skyddsjägarens ersättning inte blir beroende av i vilket län
            som det jagade djuret fälls.
          </note>
          <note>
            Det är glädjande att vi får ett tillkännagivande till regeringen
            kring jakt på säl. De stora sälstammarna hotar fisket, dels genom
            konkurrens om fångsten, dels genom att de förstör fiskeredskap
            och dels genom att täta sälpopulationer ökar spridningen av sjukdomar
            till fisk, däribland torsk. Jaktkvoterna måste därför höjas för
            att pressa ned populationsstorleken. Därför får det inte ges symboliska
            licenser, utan det måste ges licenser som faktiskt begränsar sälstammen.
            Sälbestånden är nu så stora att vi snart riskerar att få en ny
            säldöd. Alltför stora och täta populationer leder till sjukdomar
            och epidemier.
          </note>
          <note>
            Fru talman! Jakten på skarv måste intensifieras. På flera håll
            i de svens ­ ka skärgårdarna har övriga sjöfåglar trängts tillbaka
            samtidigt som mellanskarven har brett ut sig. Yrkesfiskarna har
            dessutom fått se sina fiskfångster minska. Kristdemokraterna anser
            att mellanskarvens antal behöver decimeras betydligt genom jakt.
            Tyvärr sätter EU:s fågeldirektiv upp hinder för detta. Kristdemokraterna
            föreslår därför att fågeldirektivet uppgraderas så att skarven
            förs upp på listan över jaktbara arter. Även reglerna för jakt
            på gäss och tranor bör ses över i syfte att utöka jakten på dessa
            arter så att stammarna kan hållas på en balanserad nivå och bördorna
            därmed kan minskas för våra jordbrukare, som redan bär ett tungt
            lass.
          </note>
          <note>
            Fru talman! Ett enkelt sätt att få en mer levande landsbygd är
            att reformera strandskyddet. Som det är i dag lägger strandskyddet
            en blöt filt över stora delar av vårt land som i stället skulle
            kunna utvecklas till bra boendemiljöer, som dessutom lockar till
            sig fler människor. Urbaniseringen skulle kunna avstanna.
          </note>
          <note>
            Det måste bli avsevärt enklare att bygga bostäder i strandnära
            lägen i de glest befolkade delarna av landet. Regelverket måste
            reformeras i grunden. Dagens regelverk vilar på principen att
            allt som inte uttryckligen är tillåtet är förbjudet. För glest
            befolkade områden bör i stället bebyggelse vara tillåten, förutom
            i områden som genom beslut pekas ut som särskilt skyddsvärda.
            Där strandskyddsregler tillämpas bör strandskyddet i allmänhet
            sträcka sig 50 meter från stranden, snarare än de 300 meter som
            gäller i dag, om det inte finns särskilda skäl att ha en längre
            gräns.
          </note>
          <note>
            För rättssäkerhetens skull är det viktigt att berörda markägare
            ska föreläggas att yttra sig innan beslut om utökat strandskydd
            tas. Ändå fattar länsstyrelserna i dag generella beslut där markägare
            endast får veta vad som pågår genom en kungörelse i tidningen.
            För att strandskyddet ska uppfattas som legitimt krävs respekt
            för allemansrätten och att markägarna får en verklig möjlighet
            att yttra sig, apropå att känna att man har inflytande över sin
            egen tillvaro.
          </note>
          <note>
            Sverige har 42 000 mil strandlinje, och till stora delar står
            den helt orörd. Samtidigt brottas många kommuner runt om i Sverige
            med vikande befolkningsunderlag. För att öka attraktionskraften
            i att bosätta sig utanför storstäderna behöver det bli enklare
            att få bygga i sjönära lägen.
          </note>
          <note>
            Den tidigare alliansregeringen ändrade strandskyddsreglerna vid
            ett par tillfällen. Syftet var att underlätta strandnära landsbygdsutveckling
            framför allt i områden med lågt exploateringstryck, medan strandskyddet
            i mer exploaterade områden skulle värnas. Ambitionen var samtidigt
            att göra regelverket tydligare och att underlätta tillämpningen
            och göra den mer konsekvent. För att värna de hårdast exploaterade
            områdena infördes en möjlighet till utökat strandskydd upp till
            300 meter i de fall särskilda skäl föreligger.
          </note>
          <note>
            Det kunde dock ganska snart konstateras att de nya strandskyddsreglerna
            inte ledde till önskat resultat. Tvärtom tycks det, som en följd
            av lagändringarna, ha blivit en motreaktion på länsstyrelserna,
            som i stället börjat tillämpa reglerna mer restriktivt. Detta
            har fått orimliga konsekvenser för många som lever av sin mark.
            I prak tiken har det blivit så att 300 meter tillämpas om det
            inte finns särskilda skäl som talar för att tillämpa 100-metersgränsen.
          </note>
          <note>
            Jag ska ta ett exempel, bland många, från min egen hemkommun
            Årjäng, som visar hur barockt strandskyddet tolkas. I Lennartsfors,
            Thomas Wassbergs hemort, ligger ett bostadshus invid en camping
            98 meter från stranden. Med tanke på läget gjorde man om bostadshuset
            till en reception för campingen. Något år senare ville man återgå
            och på nytt göra huset till bostadshus, men då fick man avslag.
            Ärendet drevs till högsta instans utan att husägaren fick rätt.
          </note>
          <note>
            Kristdemokraterna eftersträvar en balans mellan miljö, friluftsliv,
            byggande och utveckling i alla delar av Sverige. Strandskyddsreglerna
            behöver därför utformas med både storstadsområdenas och glesbygdens
            behov i åtanke. I dag hindras glesbygdskommuner på ett orimligt
            sätt i sina strävanden att utnyttja sin främsta resurs för att
            skapa bättre livsvillkor för sina invånare.
          </note>
          <note>
            Slutligen, fru talman, vill jag säga några ord om allemansrätten.
            Allemansrätten utgör en viktig grund för att allmänheten ska kunna
            vistas fritt i skog och mark. Med rätten följer krav på hänsyn
            och varsamhet mot natur och djurliv, mot markägare och mot andra
            människor. Osäkerheten om vad allemansrätten innebär är ofta en
            orsak till konflikter. Det finns behov av att uppdatera gällande
            lagstiftning för att bättre svara mot dagens efterfrågan och förtydliga
            allemansrättens innebörd, inte minst för att våra markägare ska
            känna att de har inflytande över sin egendom och sin tillvaro.
          </note>
          <note>
            Många barn och unga växer i dag upp i stadsmiljö utan naturlig
            koppling till landsbygden. Förståelsen för landsbygdens och markägarnas
            villkor är liten, och i vissa fall saknas respekt för och kunskap
            om naturen. Urbaniseringen har medfört nya behov, krav och förväntningar
            på naturen. Den allmänna kunskapen om allemansrätten behöver förbättras.
          </note>
          <note>
            Nya näringar har vuxit fram, vilket i sig är positivt för landsbygden,
            men samtidigt måste de bedrivas med respekt för äganderätten och
            i samverkan med markägare. I dag finns en otydlighet kring var
            gränsdragningen går mellan allemansrätten och äganderätten. Till
            exempel är det oklart hur stora rättigheter allmänheten har och
            hur långt markägare får gå för att skydda sin fastighet mot intrång.
          </note>
          <note>
            Återkommande konflikter uppstår då markägare finner förstörda
            skogsplantor eller slitage på marken som ger negativa effekter
            för avkastningen från grödor eller då närgångna besökare befinner
            sig innanför hemfridszonen. Ökade informationsinsatser för allemansrätten
            behövs för att komma till rätta med de problem som i dag drabbar
            markägare, som på nytt får känslan att de inte har inflytande
            över sin egen tillvaro.
          </note>
          <note>
            (Applåder)
          </note>
          <note type="speaker">
            Anf. 107 JENS HOLM (V) replik:
          </note>
          <note>
            Fru talman! Det var mycket jag tänkte på när Kjell-Arne Ottosson
            talade. Men en sak som han inte talade om var den biologiska mångfalden
            till havs och till sjöss. Det är ett område som är minst lika
            utsatt som utarmningen av biologisk mångfald till lands. Där undrar
            jag helt enkelt vad Kristdemokraterna har för politik.
          </note>
          <note>
            På lite drygt 40 procent av de marina reservat som vi i dag har
            i Sverige tillåts storskalig bottentrålning. Vi vet att bottentrålning
            så som den utförs på sitt mest klassiska sätt är en väldigt inträngande
            metod där egentligen allt som växer på botten sveps ned av de
            tunga trålar som släpas längs botten.
          </note>
          <note>
            Jag undrar om Kristdemokraterna tycker att det vore en bra idé
            att förbjuda bottentrålning i åtminstone de marina reservaten.
            Jag undrar också vad Kristdemokraterna har för vision om hur mycket
            mer marint skydd som de vill skapa. Är ni nöjda med den nivå som
            finns i dag, eller vill ni avsätta mer pengar till ökat skydd?
          </note>
          <note type="speaker">
            Anf. 108 KJELL-ARNE OTTOSSON (KD) replik:
          </note>
          <note>
            Fru talman! Som jag sa senast vi hade möte i Miljömålsberedningen
            är mina erfarenheter av haven i stort sett att jag paddlar på
            havet eller badar i det. Jag ska därför direkt erkänna att mina
            kunskaper om haven inte är så stora. Det är inte mitt område.
          </note>
          <note>
            Men när det gäller bottentrålning står vi bakom att man ska få
            fortsätta med den. Vi märker att det är en kamp mellan forskningen
            å ena sidan och yrkesfisket å andra sidan.
          </note>
          <note>
            Som jag har förstått det trålar man på samma områden hela tiden,
            efter ­ som fisken rör sig i samma områden. Sedan trålar man inte
            på andra områ ­ den. De områden där det i dag bottentrålas är
            till stor del redan förstörda. Men man fortsätter inte att tråla
            på andra områden, eftersom det inte finns någon fisk där.
          </note>
          <note>
            Kristdemokraterna menar fortfarande att där man bottentrålar
            ska man få fortsätta med det, eftersom fisket är en jätteviktig
            näring för många längs våra kuster. Men forskningen och vetenskapen
            är inte helt överens. Det har jag märkt när vi har arbetat i Miljömålsberedningen.
          </note>
          <note>
            Jens Holm efterfrågar andra områden. En sak som vi har med i
            vårt förslag till budget och som vi håller på att titta på gäller
            syresättning för att få liv i bottnarna igen. Vad kan vi göra
            där? Det är ett exempel. Tyvärr har jag inte hela denna budget
            i huvudet. Men det var detta som jag kom på nu.
          </note>
          <note type="speaker">
            Anf. 109 JENS HOLM (V) replik:
          </note>
          <note>
            Fru talman! Att anslå mer pengar till syresättning av bottnar
            är en bra och viktig åtgärd. Men jag tänkte mer på om Kristdemokraterna
            hade ambitioner om att anslå mer pengar för att sky dda större
            områden till havs. I dag skyddar vi ungefär 13 procent av de marina
            områdena. Vi i Vänsterpartiet har en vision om att vi ska skydda
            20 procent, vilket skulle vara i linje med de internationella
            åtaganden som vi har. Men vi kan lämna den frågan.
          </note>
          <note>
            Jag tycker att frågan om bottentrålning är intressant, och man
            kan titta på de områden där man tidigare har trålat och inte längre
            trålar. Det finns till exempel ett område i Kosterhavet där det
            är helt och hållet trålförbud men där man tidigare trålade. Där
            kan man se att den biologiska mångfalden återhämtar sig fenomenalt
            och att det faktiskt växer koraller där. Det är inte vanligt i
            svenska hav. Det är alltså ett område där man tidigare har trålat.
          </note>
          <note>
            Om vi ska ha reservat och de verkligen ska ha någon innebörd
            och betydelse – vi talade om kvalitet i reservaten – kanske man
            måste acceptera att man inte kan bottentråla i dessa områden,
            eftersom detta ska vara skyddade områden.
          </note>
          <note>
            Jag gör detta som ett medskick till Kristdemokraterna, så att
            de kan studera denna fråga lite noggrannare. Jag tror nämligen
            att det är mycket viktigt att vi har marina reservat av hög kvalitet
            där arter kan få en chans att återhämta sig.
          </note>
          <note type="speaker">
            Anf. 110 KJELL-ARNE OTTOSSON (KD) replik:
          </note>
          <note>
            Fru talman! Jag har egentligen inte så mycket mer att tillföra
            i debatten.
          </note>
          <note>
            Som jag sa i mitt tidigare inlägg är det så att i och med att
            man fiskar i samma områden är andra områden skyddade. Vi har marina
            reservat i dag. Det finns alltså områden som är skyddade.
          </note>
          <note>
            Sedan är det glädjande, som Jens Holm tar upp, att den biologiska
            mångfalden efter avslutat fiske återhämtar sig. Men vi måste ändå
            ställa detta mot näringen och yrkesfisket, som är en jätteviktig
            del för dem som bor längs våra kuster. Det är jätteviktiga jobb.
            Fisket är även viktigt för att vi ska få vår egen fisk på bordet
            och för att vi inte ska behöva importera så mycket mat från andra
            länder. Varannan tugga med mat som vi äter är faktiskt importerad.
            Om vi kan få inhemsk mat är det såklart bättre än att importera
            fisk från andra länder.
          </note>
          <note type="speaker">
            Anf. 111 TINA ACKETOFT (L):
          </note>
          <note>
            Fru talman! Som ett resultat av januariavtalet, där Liberalerna
            har fått gott gehör för sin politik, och för tids vinnande yrkar
            jag bifall endast till vår reservation 3 om övergripande frågor
            om biologisk mångfald. Jag hänvisar också till vårt särskilda
            yttrande.
          </note>
          <note>
            I detta betänkande behandlas frågor som handlar om hur vi ser
            till att bevara vissa arter, hur vi begränsar andra arter, hur
            vi skyddar ömtålig natur och hur vi ser till att det går att bebygga
            i annan natur. Ovanpå det finns det dessutom lite om GMO. På åtta
            minuter låter sig inte detta avhandlas. Därför kommer jag här
            att ta upp bara ett par av frågorna.
          </note>
          <note>
            Vi är beroende av naturen och den biologiska mångfalden för vår
            överlevnad. Därför måste också den mest värdefulla naturen skyddas,
            till exempel genom naturreservat och nationalparker, till lands
            och till havs. Den unika allemansrätten måste värnas, både för
            folkhälsans skull och för att vi på det sättet garanterar att
            kommande generationer förstår vikten av naturen och den biologiska
            mångfalden. Det är också en viktig grund för att skapa goda förutsättningar
            för en växande natur- och ekoturism.
          </note>
          <note>
            Utrotningshotade djur och växter måste skyddas genom fridlysning,
            restaureringsinsatser och Artdatabankens arbete. Det är frågor
            som också tas upp i januariavtalet mellan regeringen, Centerpartiet
            och Liberalerna. Men för att bevara den biologiska mångfalden
            behövs också satsningar på att bekämpa invasiva arter, som annars
            utgör ett hot mot vår naturliga flora och fauna.
          </note>
          <note>
            Att Sverige ska ha livskraftiga stammar av alla de fem stora
            rovdjuren är nog självklart. Men det är också en känslig fråga,
            som vi alla vet. Och känsligheten verkar faktiskt mest bero på
            geografisk hemvist snarare än politisk. Vi behöver balanserade
            beslut, och vi behöver basera dem på forskning, en regionaliserad
            rovdjursförvaltning och en levande dialog med lokalbefolkningen
            i särskilt berörda områden och med medborgarna generellt för att
            skapa förståelse och legitimitet för lagstiftningen och för myndigheternas
            arbete. Det får inte råda något tvivel om att myndigheterna utför
            ett gott arbete.
          </note>
          <note>
            Säl och skarv behandlas också i detta betänkande. Eftersom jag
            bor i en kommun som omges av vatten – Öresund, Skälderviken och
            Kattegatt – måste jag såklart ta upp frågan, eftersom vi förmodligen
            har lika mycket säl och skarv som vi har människor i kommunen.
          </note>
          <note>
            Självklart vet jag att de delvis orsakar stor skada, främst för
            det kustnära fisket. Då kan det ses som märkligt att just jag
            inte valde att skriva under om utökad möjlighet till jakt, som
            vissa partier framför i dag.
          </note>
          <note>
            Skyddsjakt är i dag den enda tillåtna jaktformen av säl och skarv
            och får ske om Naturvårdsverket så beslutar, till exempel för
            att förhindra allvarlig skada och om det inte finns någon annan
            lämplig lösning. Låt oss minnas igen att det inte är sälen som
            har rubbat balansen eller ekosystemen utan att det är människan.
          </note>
          <note>
            Naturvårdsverket tillåter jakt. Men frågan om att utöka skyddsjakten
            behöver ses i ljuset av länsstyrelsernas återrapportering, som
            visar att det sällan är mer än 50 procent av tilldelningen som
            faktiskt fälls. Att då öka tilldelningen av skyddsjakt kan knappast
            vara lösningen. I stället behövs såklart insatser för att säkerställa
            att skyddsjaktsbesluten kan utnyttjas fullt ut.
          </note>
          <note>
            Frågorna om hur Sverige kan uppnå en hållbar förvaltning av säl
            är dessutom under beredning i Regeringskansliet. Liberalerna följer
            noggrant detta arbete, och vi får se var vi hamnar. Det kan hända
            att en utökad jakt behövs men inte innan vi har använt alla andra
            möjligheter.
          </note>
          <note>
            Fru talman! Vi liberaler vill reformera strandskyddet igen för
            att möjliggöra fler strandnära bostäder i områden där exploateringstrycket
            inte är särskilt hårt. Liberalerna är dock samtidigt en tydlig
            garant för ett starkt generellt strandskydd, både för allmän tillgänglighet
            längs våra stränder och för skydd av biologisk mångfald.
          </note>
          <note>
            Vi kan konstatera att den reform av strandskyddet som gjordes
            2009 för att skapa en mer flexibel tillämpning av reglerna inte
            har fått tillräckligt genomslag – eller något alls, vill jag drista
            mig till att säga. Som strandskyddsreglerna fungerar i dag hindrar
            de i alltför hög grad att bostäder byggs i attraktiva lägen. Kommunerna
            har alltför liten möjlighet att skapa förutsättningar för utbyggnad
            på platser där människor vill bo.
          </note>
          <note>
            Liberalerna kommer att aktivt arbeta för att punkten i januariavtalet
            om en utredning om strandskyddet kommer att innebära att strandskyddet
            i grunden görs om med en ökad differentiering och ett ökat lokalt
            inflytande.
          </note>
          <note>
            Fru talman! Till sist vill jag säga några ord om utskottets tillkännagivande
            till regeringen rörande GMO. Tillkännagivandet innebär att jag
            inte behöver yrka bifall till Liberalernas motion i denna del.
          </note>
          <note>
            Vi vet att avkastningen kan öka på ett miljövänligt sätt genom
            att man anpassar växtsorter och brukningsmetoder utifrån lokala
            förhållanden. Vi vet också att genteknik, som är snabbare än konventionell
            växtförädling, är viktigt i detta arbete. Olika tekniker kan leda
            till samma resultat, men dagens lagstiftning gör skillnad på vilken
            förädlingsmetod som används. Växtsorter som framställts genom
            traditionell växtförädling kan vara tillåtna, medan växtsorter
            med samma egenskaper som framställts genom GMO-teknik inte är
            det.
          </note>
          <note>
            Detta regelverk hämmar utvecklingen av nya växtsorter liksom
            lantbrukets utveckling. Det borde vara grödans förändrade egenskaper
            och dess potentiella miljö ‑ , avkastnings- och hälsoeffekter
            som är viktiga att ta ställning till, inte förädlingsmetoden som
            sådan. Lagstiftningen om genteknik bör mot denna bakgrund moderniseras
            och göras teknikneutral, säger utskottet, och Liberalerna instämmer
            i det.
          </note>
          <note>
            (Applåder)
          </note>
          <note type="speaker">
            Anf. 112 KJELL-ARNE OTTOSSON (KD) replik:
          </note>
          <note>
            Fru talman! Jag instämmer i mycket av det som Tina Acketoft sa
            i sitt anförande. Det är dock tråkigt att vi inte är eniga vad
            gäller sälen.
          </note>
          <note>
            Detta är egentligen inte en replik, utan jag vill snarare göra
            ett tillägg till protokollet. Tina Acketoft tog upp det faktum
            att man inte klarar av att skjuta de sälar som man har fått skyddsjakt
            för. Orsaken till detta är att kraven innan man får lov att skjuta
            är så höga. Det är inte bara att åka ut och skjuta en säl, utan
            den måste finnas i direkt anslutning till fiskeredskap och så
            vidare. Här handlar det om metrar. Vad som gäller runt skyddsjakt
            av säl är väldigt strikt reglerat. Detta är orsaken, inte att
            sälstammen är för liten.
          </note>
          <note>
            Att skjuta säl genom skyddsjakt är väldigt svårt om man ska hålla
            sig inom lagens råmärken. Jag ville bara få det fört till protokollet.
          </note>
          <note type="speaker">
            Anf. 113 TINA ACKETOFT (L) replik:
          </note>
          <note>
            Fru talman! Tack så mycket, Kjell-Arne Ottosson! Ja, det är möjligt
            att det behövde föras till protokollet. Jag tror dock att detta
            är kunskap som förmodligen alla här i salen har.
          </note>
          <note>
            Som det ser ut i dag är sälbeståndet självklart livskraftigt.
            Det är därför jag valde att inte skriva under förslaget om att
            utöka skyddsjakt eller jakt på säl. Det finns andra frågor som
            vi måste lösa först så att vi kan använda 100 procent i stället
            för de 50 procent som vi gör i dag. Inte sjutton skjuts fler sälar
            om vi säger att man får skju ta 150 procent om vi nu har 100 procent
            och bara kan skjuta 50 procent. Självfallet måste vi ha åtgärder
            på plats som gör att man faktiskt och aktivt kan använda hela
            den kvot vi har.
          </note>
          <note>
            Jag kan tillägga att det är otroligt svårt där jag bor, för där
            simmar tumlare mellan sälar. Hur gör man då?
          </note>
          <note>
            Problemen finns. Men som jag sa är lösningen just nu inte att
            utöka antalet, utan lösningen är att se vilka regelförenklingar
            vi kan göra och hur vi kan utveckla de metoder som behövs för
            att vi ska kunna fylla den kvot som redan finns i dag.
          </note>
          <note type="speaker">
            Anf. 114 KJELL-ARNE OTTOSSON (KD) replik:
          </note>
          <note>
            Fru talman! En sådan regelförenkling får man genom att det blir
            licensjakt, eftersom det då inte finns lika höga krav. Då får
            man åka ut för att just jaga säl. Man måste inte bara skjuta sälen
            när den är på fiskeredskapen och håller sig inom ett antal meter.
            Den regelförenkling som Tina Acketoft talar om får man alltså
            om man övergår till licensjakt.
          </note>
          <note>
            Jag har inget ytterligare att tillföra i debatten eftersom jag
            har fått det jag ville fört till protokollet.
          </note>
          <note type="speaker">
            Anf. 115 TINA ACKETOFT (L) replik:
          </note>
          <note>
            Fru talman! Det som Kjell-Arne Ottosson säger stämmer, det vill
            säga att det blir förändrade regler om man så att säga förändrar
            rubriken för var sälen kan skjutas.
          </note>
          <note>
            Just hållbar förvaltning av säl är dock under beredning i Regeringskansliet.
            Fortfarande finns dessutom 50 procent kvar av den kvot som vi
            inte skjuter av. Jag vill först se var vi hamnar när vi hittat
            andra lösningar. Som jag sa i mitt anförande är vi inte till hundra
            procent negativa till detta. Men som det ser ut i dag och tills
            vi har sett vad som händer står vi fast vid denna punkt.
          </note>
          <note type="speaker">
            Anf. 116 MARIA GARDFJELL (MP):
          </note>
          <note>
            Fru talman! Rebecka Le Moine kommer lite senare att hålla Miljöpartiets
            linjetal om biologisk mångfald och hur viktigt det är att Sverige
            får en skarpare naturpolitik och ett bättre skydd av naturen.
            Själv ska jag ta upp några specifika frågor som finns i betänkandet.
            Jag står för övrigt bakom de reservationer Miljöpartiet har men
            yrkar för tids vinnande bifall endast till reservation 13.
          </note>
          <note>
            På 1980-talet arbetade jag på Naturhistoriska riksmuseet. Jag
            kunde då följa arbetet som leddes av forskare på museet om hur
            sälar, havsörnar och sillgrisslor hotades av organiska miljögifter
            och tungmetaller. Sälarterna i Östersjön var akut hotade på grund
            av miljögifter men också på grund av ett högt jakttryck. I dag
            har sälen börjat återhämta sig. Det ska vi vara glada för, vilket
            även generaldirektören för HaV sa på ett seminarium så sent som
            i går. Att vi minskar föroreningarna i vår miljö så att djurarter
            kan återhämta sig är viktiga framgångar.
          </note>
          <note>
            Miljöpartiet tycker inte att det är läge att öppna för licensjakt
            på säl. Det finns visserligen stor kunskap om att sälar kan orsaka
            skada för det kustnära fisket, men den skyddsjakt som förekommer
            utnyttjas tyvärr inte fullt ut. Ansträngningar bör nu göras för
            att underlätta och effektivisera förvaltningen av säl och säkerställa
            att skyddsjaktsbesluten utnyttjas till fullo.
          </note>
          <note>
            Utöver detta är det här en fråga som bereds i Regeringskansliet.
            Vi tycker därför att det är rimligt att avvakta ett beslut innan
            man vidtar åtgärder som redan är på gång. Detta gör att tillkännagivandet
            kommer lite som en så kallad servettskiss. En aspekt som måste
            vägas in i sammanhanget är djurskyddsaspekten. Det är inte helt
            enkelt att jaga säl. Om s kytten missar dyker sälen. Skad skjutna
            sälar utsätts för ett mycket stort lid ­ ande. Det är oerhört
            väsentligt att komma med förslag som är mer genomarbetade än detta.
          </note>
          <note>
            Hanteringen av GMO är reglerad på EU-nivå. Förfarandena för riskbedömning
            och godkännande av GMO ska göras på vetenskaplig grund med beaktande
            av försiktighetsprincipen. Forskning ska självklart uppmuntras.
            Användningen av GMO i Sverige får inte leda till negativ påverkan
            på biologisk mångfald. Därför är det viktigt att försiktighetsprincipen
            även fortsättningsvis ska gälla.
          </note>
          <note>
            Det är av mycket stor betydelse att GMO-produkter är tydligt
            märkta. Vi anser inte att det finns anledning att förändra lagstiftningen
            i dagsläget.
          </note>
          <note>
            Att i klimatets namn påstå att GMO skulle vara en lösning är
            – måste jag säga – en väldigt stor överdrift. För att klimatanpassa
            jordbruket behöver vi se omfattande utvecklingssteg mot ett fossilfritt
            jordbruk och minskad användning av insatsmedel som konstgödsel
            och kemiska bekämpningsmedel.
          </note>
          <note>
            Många GMO-tillämpningar låser dessutom fast oss i ett ökat kemikalieberoende
            och ett jordbruksekosystem med stor påverkan på miljön, särskilt
            på den biologiska mångfalden. Detta gäller inte minst pollinerarna,
            de vilda och tama bina, som vi måste slå vakt om just för matproduktionens
            skull.
          </note>
          <note>
            Fru talman! Har du märkt att talgoxen sjunger när du är på väg
            hit till riksdagen på morgnarna? Har du märkt att sånglärkorna
            sångflyger över fälten, att krokusen blommar i rabatten och att
            träd och buskar knoppas allt mer?
          </note>
          <note>
            Våren är verkligen på väg, och snart börjar det grönska. Det
            är denna tid på året som många människor börjar längta ut till
            naturen. Det är också denna tid på året som lantbrukarna börjar
            släppa ut sina kor i betesmark ­ erna. Det ska vi tacka dem för
            – de gör därigenom en stor insats för naturen.
          </note>
          <note>
            Det är många lantbrukare vi bör tacka. Vi bör också tacka ekobönderna,
            som låter bli att spruta. De gynnar verkligen den biologiska mångfalden.
            Bland annat gynnar de fåglarna – gulsparven och sånglärkan för
            att nämna två.
          </note>
          <note>
            Nu när vi längtar ut i naturen är det den där skogspromenaden
            som hägrar, när det fortfarande är ljust så här efter jobbet.
            Det kan också handla om första turen med kanoten eller om fågelskådning,
            för att man varje gång man är ute kan upptäcka att nya fåglar
            anlänt. Det kan också handla om att bara komma ut och njuta av
            blåsippor och vitsippor.
          </note>
          <note>
            Att vi kan röra oss fritt i skog och mark kan vi tacka allemansrätten
            för. Vi måste värna allemansrätten. När fyra partier, med Sverigedemokraterna
            i spetsen, vill inskränka allemansrätten måste vi involvera alla
            naturälsk ­ ande svenskar i denna diskussion. När Centern ständigt
            propagerar för att stärka äganderätten undrar jag ibland vilken
            rätt som är tänkt att försvagas.
          </note>
          <note>
            Allemansrätten är allas rätt att vara ute i naturen. Allemansrätten
            innebär också en skyldighet för den som är ute i naturen. Du måste
            visa hänsyn mot djur och natur, mot markägare och mot andra besökare.
          </note>
          <note>
            Turismen är en växande basnäring för Sverige, och allemansrättens
            roll för att utveckla naturturismen är helt avgörande. Vi måste
            värna allemansrätten.
          </note>
          <note>
            Strandskyddet ska utredas, enligt januariavtalet. Strandskyddet
            har funnits sedan 1950-talet – 100 meter upp på land och 100 meter
            ut i vattnet har skyddats. Syftet med strandskyddet är att trygga
            förutsättningarna för den allemansrättsliga tillgången till strandområden
            samt att bevara goda livsmiljöer för djur och växter på stränderna.
          </note>
          <note>
            Tack vare strandskyddet kan vi promenera längs stränderna, bada,
            fiska, åka skridskor eller göra strandhugg med båten. Stränderna
            är också bland de mest artrika miljöer som finns i Sverige. Yngel
            växer upp i ålgräsängarna, och artrikedomen är extra stor längs
            de orörda älvsträckorna.
          </note>
          <note>
            När strandskyddet nu ska utredas kan även vi från Miljöpartiet
            se fördelarna med vissa förändringar. Vi tycker att det är bra
            att det ska gå att bygga bostäder och förstärka byar och tätorter
            på landsbygden. Vi tycker att det är bra att naturturismen och
            friluftslivet kan få sina behov tillgodosedda med olika anläggningar.
            Vi tycker att lantbruket och hästnäringen ska ha lika goda villkor
            att utvecklas och till exempel kunna anlägga stängsel ned mot
            sjöar och vattendrag.
          </note>
          <note>
            Vi tycker att informationen om de beslut som fattas gällande
            strandskyddet måste förbättras, både till sakägare och till allmänheten.
          </note>
          <note>
            Vi tycker också att strandskyddet ska stärkas där stränderna
            är hårt exploaterade. Länsstyrelsen i Norrbotten har gjort ett
            väldigt fint arbete. De har gjort en digital karta över alla stränder
            i hela Sverige. Där kan man verkligen få en överblick över hur
            stränderna i Sverige är exploaterade.
          </note>
          <note>
            Det är ganska känt att stränderna i Stockholms län är hårt exploaterade
            – ungefär 50 procent av havsstranden är r edan exploaterad. Men
            det är 37 procent av Västerbottens kuststräcka som är exploaterad,
            och 35 procent av Norrbottens havsstrand är exploaterad. Om man
            jämför med sjöarna är det där en betydligt mindre del som är exploaterad
            – i Norrbotten är det bara 5 procent.
          </note>
          <note>
            Även om det är en liten siffra kan det ju vara intressant att
            veta att det nästan är en regel att det finns minst en stuga vid
            varje sjö i hela Sverige. Det är oerhört stor brist på helt orörda
            sjöar, och det är ganska unikt med milslånga havssträckor utan
            påverkan. Därför behöver vi också skärpa strandskyddet så att
            vi effektivt kan skydda den mest värdefulla natur vi har i Sverige.
          </note>
          <note>
            Jag vill avsluta genom att citera något som statsministern sa
            när han läste upp regeringsförklaringen här i kammaren: ”Magin
            i svensk gammel ­ skog, lärkans drill och surret av honungsbin
            – det är vår uppgift att bevara svensk natur åt våra barn och
            barnbarn.”
          </note>
          <note type="speaker">
            Anf. 117 BETTY MALMBERG (M) replik:
          </note>
          <note>
            Fru talman! Tack, Maria Gardfjell, för anförandet!
          </note>
          <note>
            Jag hade egentligen tänkt ställa en fråga, men jag reagerade
            också på någonting som Maria Gardfjell nämnde här. Det handlar
            bland annat om säljakten.
          </note>
          <note>
            Ett skäl s kulle vara just att vi kan skad skjuta säl. Naturvårdsverket
            fick, precis som utskottets ordförande sa tidigare, ett uppdrag
            och konstaterade redan 2013 att det är möjligt att genomföra licensjakt
            på säl. Vi får väl ändå hoppas att myndigheten hade kontroll på
            och kunde beakta att inte något djur skulle skad skjutas – det
            vill vi naturligtvis inte veta av.
          </note>
          <note>
            Maria Gardfjell tog också upp – och anmärkte på – frågan om att
            genteknik skulle vara någonting som kunde ligga i klimatets intresse
            och som kunde användas i dess namn. Det förvånar mig att Maria
            Gardfjell inte ser den möjlighet som gentekniken faktiskt kan
            ge. Det är en metod bland andra, men jämfört med den konventionella
            växtförädlingen skulle det med denna metod gå mycket snabbare
            att åstadkomma förändringar i grödor.
          </note>
          <note>
            Det utskottet har sagt handlar om att vi vill ha en teknikneutral
            lagstift ­ ning där det inte ska spela någon roll att en ny gröda,
            som kanske är mer torktålig eller som kanske tål väta bättre,
            inte är framställd med konven ­ tionell växtförädlingsteknik utan
            med annan, modern teknik. Det är väl detta som forskning och innovation
            har gett oss, och det är förvånande att man då inte kan använda
            det.
          </note>
          <note type="speaker">
            Anf. 118 MARIA GARDFJELL (MP) replik:
          </note>
          <note>
            Fru talman! Betty Malmberg tog först upp säljakten. Även om Naturvårdsverket
            säger att det är möjligt att införa licensjakt behöver det inte
            vara önskvärt.
          </note>
          <note>
            När det gäller frågan om GMO hade faktiskt Gentekniknämnden ganska
            nyligen ett ärende där man använde klimatargumentet som skäl för
            beslutet. Där visade det sig att man hade ett förslag på att genmodifiera
            ett sädesslag som skulle innehålla 7 procent i stället för 5 procent
            oljor i kärnan, tror jag att det var. Detta hävdade man skulle
            kunna vara bra för att i framtiden ersätta olika typer av mineraloljor
            med fossilfria alternativ. Jag tycker att det var ett oerhört
            långsökt argument; just en kombination av vete och havre är kanske
            inte direkt någon oljegröda över huvud taget. Jag måste säga att
            man verkligen greppar efter halmstrån när man ska använda klimatargument
            i GMO-sammanhang.
          </note>
          <note type="speaker">
            Anf. 119 BETTY MALMBERG (M) replik:
          </note>
          <note>
            Fru talman! Jag tackar Maria Gardfjell för svaren.
          </note>
          <note>
            Naturvårdsverket har sagt att licensjakt är möjligt men inte
            önskvärt, hävdar Maria Gardfjell. Men vi vet faktiskt inte om
            Naturvårdsverket har konstaterat huruvida det är önskvärt eller
            inte. Myndigheten har sagt att det är möjligt att genomföra licensjakt.
            Att sedan Socialdemokraterna ihop med Vänsterpartiet och Miljöpartiet
            inte finner det önskvärt tycker jag är en annan frågeställning.
            Det viktiga var här att en myndighet konstaterat att licensjakt
            är möjlig att genomföra. Att vi sedan har politiskt skilda uppfattningar
            om huruvida det är rimligt eller inte att genomföra sådan är en
            sekundär fråga.
          </note>
          <note>
            När det handlar om genmodifieringen poängterar samma partier
            i sin reservation att man måste ta hänsyn till försiktighetsprincipen,
            att det ska vara vetenskapligt grundat och att man också måste
            se till att den biologiska mångfalden inte på något vis skulle
            kunna påverkas. Det, fru talman, står faktiskt redan i de statuter
            som reglerar genteknik. Det finns inget i det tillkännagivande
            som vi hoppas att riksdagen i morgon röstar för som på något vis
            står i motsättning till detta. När Jordbruksverket säger att deras
            prövningstillstånd är tillräckliga och att den riskbedömning som
            de behöver göra är tillräcklig ingår det att detta också prövas
            mot biologisk mångfald. Jag förstår inte riktigt vad det är som
            de här partierna ser en fara i.
          </note>
          <note type="speaker">
            Anf. 120 MARIA GARDFJELL (MP) replik:
          </note>
          <note>
            Fru talman! När det gäller Naturvårdsverket och sälarna måste
            jag säga att jag är väldigt glad att vi har en gemensam hållning
            mellan Miljöpartiet, Socialdemokraterna, Liberalerna och Vänsterpartiet
            i den här frågan. Jag tror att det är oerhört viktigt att säkerställa
            att den skyddsjakt som finns fungerar på ett bättre sätt än i
            dag. Därför vore det fel att hitta på helt nya inriktningar och
            skapa hittepålösningar. Det gäller att förbättra den skyddsjakt
            som finns i dag. Jag tycker att Tina Acketoft från Liberalerna
            höll ett alldeles utmärkt tal om just det – hur det bör gå till
            och hur man bör prioritera där.
          </note>
          <note>
            När det gäller klimatfrågorna och olika områden har vi hört i
            den politiska debatten att det finns olika partier på högerkanten
            som talar för att man ska införa kärnkraft för klimatets skull.
            Nu är det GMO för klimatets skull. Jag väntar bara, Betty Malmberg,
            på att någon snart kommer och säger att vi ska gå med i Nato för
            klimatets skull. Jag tror inte på det.
          </note>
          <note type="speaker">
            Anf. 121 KJELL-ARNE OTTOSSON (KD) replik:
          </note>
          <note>
            Fru talman! Vi måste värna allemansrätten, sa Maria Gardfjell.
            Ja, det ska vi göra. Men frågan, som jag även tog upp i mitt huvudanförande,
            är: Var går gränsen? Med rätten följer även krav på hänsyn och
            varsamhet mot natur, djurliv, markägare och andra människor. Vi
            vill att man ska uppdatera gällande lagstiftning, så att den svarar
            bättre mot dagens efterfrågan, och därmed förtydliga allemansrätten.
          </note>
          <note>
            Maria Gardfjell tog upp naturturismen, som är en viktig del av
            vårt näringsliv. Men även där får vi konflikter med allemansrätten.
            Till exempel finns hemma i Värmland ett Natura 2000-område med
            ett väldigt rikt fågelliv. Ja, så är det på våren, fram till dess
            att kanotuthyrningsföretagen startar sin verksamhet. Då kommer
            kanotisterna och drar i land sina kanoter där, för det är så fint
            att sitta där och rasta. Därmed finns det inte kvar några fåglar
            där när äggen egentligen ska kläckas. Här handlar det alltså om
            att se var gränsen går, till exempel inom sådana områden.
          </note>
          <note>
            Sedan finns det markägare som får sin skog förstörd längs med
            till exempel kanotleder för att man inte bryr sig om de lagar
            som gäller. Jag vill fortfarande hävda att vi har ett jobb att
            göra för att kunna stärka allemansrätten. När det gäller till
            exempel bärplockning är det en del företag som verkligen brukar
            naturen över gränsen för vad som borde falla under allemansrätten.
          </note>
          <note>
            Jag vill fråga Maria Gardfjell: Anser Maria Gardfjell att allemansrätten
            i alla lägen ska övertrumfa den i grundlagen skyddade äganderätten?
          </note>
          <note type="speaker">
            Anf. 122 MARIA GARDFJELL (MP) replik:
          </note>
          <note>
            Fru talman! Jag tackar Kjell-Arne Ottosson för frågan. Jag måste
            verkligen säga att allemansrätten är en oerhört viktigt fråga.
            Det är viktigt att stå upp för allemansrätten och värna den.
          </note>
          <note>
            Kjell-Arne Ottosson tar upp ett antal frågor kopplade till var
            gränsen ska gå för allemansrätten och om den verkligen ska vara
            så stark att den ska vara skyddad i grundlagen, vilket även den
            rätten är. Det här är oerhört viktigt. En partivän till Kjell-Arne
            Ottosson och jag var, liksom många andra här, på en konferens
            om fisketurism och fiskebranschens utveckling. Där togs det upp
            att grunden för att fisketurismen ska kunna utvecklas är allemansrätten.
          </note>
          <note>
            Kjell-Arne Ottosson nämner konflikter kring allemansrätten och
            tar ett exempel där allemansrätten kommer i konflikt med fågelskyddet.
            Det finns möjlighet för kommunerna att ta initiativ till naturreservat
            och skyddsområden för olika arter. Det här skulle vara ett typiskt
            sådant område där man skulle kunna skydda fågellivet genom besöksförbud
            på stränderna vissa tider på året.
          </note>
          <note>
            När det gäller bärplockning, fru talman, tycker jag att det är
            oerhört viktigt att komma ihåg vilken fantastisk resurs för vår
            mathushållning som de vilda bären är. Det behövs många fler bärplockare
            runt om i landet. Jag hoppas att väldigt många i allmänheten börjar
            plocka mer bär.
          </note>
          <note type="speaker">
            Anf. 123 KJELL-ARNE OTTOSSON (KD) replik:
          </note>
          <note>
            Fru talman! Som jag sa tidigare är allemansrätten viktig. Själv
            går jag gärna i skogen. Jag är ute och paddlar, går i fjällen,
            åker långfärdsskridskor och åker skidor. Självklart vill jag ut
            och färdas i skogen. Det är enormt viktigt.
          </note>
          <note>
            I sitt svar tog Maria Gardfjell upp det här med skyddet gentemot
            fågellivet. Men de som äger skogen, äger marken, får i vissa områden
            se sina planteringar förstörda för att människor går där. Man
            tar sig alltså större friheter än vad allemansrätten ger rätt
            till. Därför anser vi att vi måste hitta nya vägar för att kunna
            möta orsakerna till konflikter.
          </note>
          <note>
            Som sagt är allemansrätten viktig, men vi har även äganderätten.
            Det är faktiskt någon som äger marken. Jag får ofta höra: Jag
            är i min skog och plockar bär, jag är i min skog och plockar svamp!
            Men nej, det är inte din skog bara för att du är där och plockar
            bär eller svamp. Det är faktiskt någon som äger den, och äganderätten
            är som jag nämnde grundlagsskyddad.
          </note>
          <note>
            Jag vill fråga Maria Gardfjell än en gång – jag vänder på frågan
            för att se om jag får svar då: Anser du att äganderätten någon
            gång ska kunna övertrumfa allemansrätten när det gäller hur enskilda
            personer kan bli drabbade?
          </note>
          <note type="speaker">
            Anf. 124 MARIA GARDFJELL (MP) replik:
          </note>
          <note>
            Fru talman! Det förekommer absolut överträdelser av allemansrätten.
            Det finns exempel på olika aktörer som helt enkelt har förött
            naturen, och det är inte i enlighet med allemansrätten, utan allemansrätten
            innebär en skyldighet att faktiskt ta vara på naturen och även
            ta hänsyn till markägare och så vidare.
          </note>
          <note>
            De seriösa naturturismföretagen ser till att sluta avtal med
            markägarna när de ska göra olika saker. Då blir det vinn-vinn
            för markägarna och det växande näringslivet på det här området.
          </note>
          <note>
            Jag måste säga att jag ibland tror att en del av diskussionen
            om äganderätten handlar om att markägarna kanske är lite avundsjuka
            på de företagare som har goda idéer om hur man kan tjäna pengar
            på turism i naturen. Den typen av avundsjuka vill jag se mindre
            av. Jag vill se mer av ett växande näringsliv inom naturturismen.
          </note>
          <note type="speaker">
            Anf. 125 JENS HOLM (V) replik:
          </note>
          <note>
            Fru talman! Allemansrätten och strandskyddet är något av det
            finaste vi har i svensk lagstiftning. Det handlar ju om att allmänheten
            ska få tillgång till naturen. Nu har ni redan debatterat allemansrätten,
            så låt mig ställa några frågor om strandskyddet.
          </note>
          <note>
            Precis som Maria Gardfjell sa har strandskyddet en lång historia
            i Sverige. Vi kan åka ned till kontinenten – nästan vilket land
            som helst – och försöka promenera runt en sjö, längs en strand
            eller något liknande, så ser vi att det råder stenhård exploatering
            i länder där man inte har något som motsvarar ett strandskydd.
          </note>
          <note>
            Strandskyddet handlar helt enkelt om att alla människor ska kunna
            lyssna till lärkans drill och känna magin i skogen och sjön, för
            att knyta an till det som Gardfjell talade om tidigare.
          </note>
          <note>
            På det Maria Gardfjell sa lät det som om 73-punktsöverenskommelsen
            med Centerpartiet, Liberalerna och Socialdemokraterna handlade
            om att stärka strandskyddet. Men i punkt 23 i överenskommelsen
            talar man om att strandskyddslagstiftningen i grunden behöver
            göras om. Man talar om att det ska bli enklare att bygga strandnära.
            Man talar om fler bostäder, näringsverksamhet, besöksnäring etcetera.
          </note>
          <note>
            Jag vill därför fråga Maria Gardfjell: Är syftet med att göra
            om strandskyddslagstiftningen verkligen att stärka allmänhetens
            tillgång till våra stränder?
          </note>
          <note type="speaker">
            Anf. 126 MARIA GARDFJELL (MP) replik:
          </note>
          <note>
            Fru talman! Jag vill tacka Jens Holm för frågan. Det här är verkligen
            en fråga som engagerar mig mycket. Jag kan inte påstå att jag
            var superlycklig över att den här frågan kom in i 73-punktsprogrammet.
            Strandskyddet är ju en av de finaste saker vi har.
          </note>
          <note>
            Men om du läser lite längre i den punkt i 73-punktsprogrammet
            som du nyss läste upp finns det också med att vi behöver stärka
            strandskyddet. Det handlar både om att förändra strandskyddet
            och om att stärka det på vissa ställen.
          </note>
          <note>
            Jag tycker att det är oerhört viktigt att vi i den diskussion
            som förs om strandskyddet också involverar allmänheten. Jag tror,
            precis som du sa, Jens Holm, att många svenskar blir oroliga när
            vi ska göra om strandskyddet. Man känner väl till hur det är i
            andra länder, och det man uppskattar bäst ute i naturen i Sverige
            är just tillgången till stränderna.
          </note>
          <note>
            Men det finns absolut skäl att utveckla redan befintliga byar,
            att ha en landsbygdsutveckling och att stärka lantbruket och hästnäringen.
            Det finns positiva sidor i en förändring av strandskyddet som
            jag faktiskt också kan se och som jag ser i den dialog som förs
            om strandskyddet.
          </note>
          <note>
            Det gäller att gilla läget lite grann. Den här punkten finns
            i 73-punktsprogrammet, och nu måste vi vara med också. Jag hoppas
            att Vänsterpartiet också är med och definierar vad som är okej
            och vad som inte är okej när det gäller förändringar av strandskyddet.
          </note>
          <note type="speaker">
            Anf. 127 JENS HOLM (V) replik:
          </note>
          <note>
            Fru talman! Man ska komma ihåg att strandskyddet har setts över
            och gjorts om i flera omgångar. Senast var det den borgerliga
            regeringen som införde landsbygdsutveckling i strandnära lägen,
            de så kallade LIS-områdena. Hur väl har det fungerat? Jag skulle
            vilja säga att det har blivit ett stort fiasko. Det har inte lett
            till något alls.
          </note>
          <note>
            Redan i dag ges det väldigt mycket dispenser från strandskyddet.
            Det är en redan flexibel lagstiftning. Jag blir orolig när jag
            läser punkten. Det första man tar upp i punkt 23 i 73-punktsprogrammet
            är att det ska vara enklare att exploatera. Sedan står det mycket
            riktigt också att man ska kunna stärka skyddet, men, fru talman,
            tillåt mig tvivla när Miljöpartiet ska stärka strandskyddet tillsammans
            med Socialdemokraterna, Liberalerna och Centerpartiet. Tillåt
            mig tvivla en smula. Men jag säger så här: Lycka till!
          </note>
          <note type="speaker">
            Anf. 128 MARIA GARDFJELL (MP) replik:
          </note>
          <note>
            Fru talman! Jag hoppas att jag kan få möjlighet att samarbeta
            med Jens Holm och många andra kring de här frågorna. Vi behöver
            verkligen ha en dialog med svenska folket om hur man ser på strandskyddet.
            Ibland glömmer vi bort att Sverige inte bara består av markägare,
            utan det finns också väldigt många människor som vill komma ut
            i naturen och uppleva naturen. Där måste markägarens intressen
            stå mot möjligheten att ta en simtur i en sjö, att bada och att
            lägga till med båten. Är det just den finaste klippan vid sjön
            som ska exploateras? Är det de få kvarvarande sandstränderna längs
            våra kuster som ska få exploateras?
          </note>
          <note>
            Jag tycker att vi behöver ha en mycket mer kvalitativ diskussion
            om detta. Tacka sjutton för att det getts för mycket dispenser.
            Det är inte bara de senaste åren som man har haft ambitionen att
            göra mer satsningar på landsbygden, vilket jag kan tycka är okej.
            I städerna har man haft ett slags allmän dispens från strandskyddet
            under lång tid. Jag tycker att det ska finnas en rättvisa för
            landsbygden, faktiskt.
          </note>
          <note>
            Men när man ser att 37 procent av Västerbottens havsstrand är
            exploaterad och att det nästan inte finns några kuststräckor kvar
            som är en mil långa och oexploaterade i Sverige – nog sjutton
            har det gått alldeles för långt! Här tycker jag att man också
            ska ha en idédiskussion om strandskyddets utveckling och om var
            vi tycker att det är okej att utveckla Sverige. Det kan handla
            om byautveckling och utveckling för lantbruket. Jag tycker att
            det är viktigt.
          </note>
          <note>
            (Applåder)
          </note>
          <note type="speaker">
            Anf. 129 TREDJE VICE TALMANNEN:
          </note>
          <note>
            Jag vill i all ödmjukhet påminna om att vi inte tilltalar varandra
            med ”du” utan använder för- och efternamn.
          </note>
          <note type="speaker">
            Anf. 130 STAFFAN EKLÖF (SD):
          </note>
          <note>
            Fru talman! I likhet med Runar Filper yrkar jag bifall till reservationerna
            5 och 14.
          </note>
          <note>
            Sverigedemokraternas miljöpolitik utgår från förvaltarskapstanken
            och har alltid varit långsiktig, precis som all vår politik beaktar
            de långsiktiga konsekvenserna för kommande generationer. På samma
            sätt som vi och våra förfäder har fått leva i och vistas i den
            underbara svenska naturen med alla dess skepnader och skiftningar
            måste våra barn och kommande generationer få ha samma möjlighet.
          </note>
          <note>
            Att leva av och med respekt för naturen är lika självklart. Det
            görs i dag mycket som är bra för biologisk mångfald, men prislappen
            är hög.
          </note>
          <note>
            Hade vi haft normala invandringsnivåer de senaste årtiondena
            hade det inte varit något problem – då hade pengarna funnits.
            Men på grund av den förda politiken har Sverige dragit på sig
            stora framtida kostnader. Det gör att det kommer att finnas ett
            betydligt mindre ekonomiskt utrymme i framtiden.
          </note>
          <note>
            Detta kommer att förstärkas av att vi går in i en lågkonjunktur,
            troligen snart. Situationen kommer att vara bestående i många
            år. Vad måste vi då göra? Jo, då gör vi klokt i att försöka finna
            kostnadseffektiva lösningar inom miljöpolitiken. Det gör miljöpolitiken
            robust i tider med sämre ekonomi och mindre ekonomiskt utrymme.
            Det är en hållbarhet i sig själv. Det handlar om att spara pengar
            på det som är mindre effektivt. Det handlar om att hitta synergier
            och om att finna särskilt effektiva åtgärder för att skydda och
            stärka biologisk mångfald.
          </note>
          <note>
            Biologisk mångfald handlar inte bara om avsättning av reservat.
            Mycket av den är beroende av aktivt brukande av jord och skog
            med varsam hand, precis som Runar Filper förklarade för en stund
            sedan. Det kräver kunskaper. Det kräver ny teknik. Det kräver
            engagemang hos brukarna, och det kräver lönsamma näringar. De
            tre sistnämnda förutsättningarna glömmer många bort.
          </note>
          <note>
            Fru talman! Det finns tre sakområden som har fått för lite uppmärksamhet
            och där åtgärder effektivt skulle leda till skydd av biologisk
            mångfald:
          </note>
          <note>
             skydd av brynmiljöer
          </note>
          <note>
             åkermarksinventering
          </note>
          <note>
             invasiva arter.
          </note>
          <note>
            Övergången mellan skog och åker, så kallade skogsbryn, ger livsförutsättningar
            för många arter, bland annat hotade arter, om brynen sköts på
            rätt sätt. Dessutom har bryn en naturlig linjär utbredning och
            finns överallt i landskapet, vilket minskar risken för fragmentisering.
            En mindre ansträngning ger stort resultat.
          </note>
          <note>
            Den intensivt brukade åkermarken saknar i dag miljöövervakning.
            Det är en god idé att övervaka jordbruksmarkens biologiska status,
            både ur ett miljöperspektiv och ur ett långsiktigt produktionsperspektiv.
            Här finns en synergi. På så sätt kan man upptäcka långsiktiga
            förändringar som kan påverka biologisk mångfald och produktivitet.
            Det man upptäcker kan man sedan åtgärda.
          </note>
          <note>
            EU och i synnerhet Sverige har varit pinsamt sena på bollen när
            det gäller invasiva arter. Det är arter som har flyttats hit med
            människans hjälp och som har blivit ett problem för biologisk
            mångfald och för ekonomi. De är ett av de största hoten mot biologisk
            mångfald. Till sist fick vi regler. Nu är det viktigt att noga
            följa tillämpningen av reglerna och att vara beredd att vidta
            åtgärder.
          </note>
          <note>
            På dessa områden har vi lagt fram förslag. Ni har ännu inte anammat
            dem; det tycker jag är synd.
          </note>
          <note>
            Det finns även anledning att fokusera på lagstiftning som inte
            fungerar. Miljöbalkens regler om skydd mot slentrianmässig exploatering
            av jordbruksmark har blivit ett rundningsmärke. Det har inte fungerat.
            Vi föreslår översyn och förändring. Det är synd att vi inte heller
            där fick stöd av er andra.
          </note>
          <note>
            Gentekniklagstiftningen har vi pratat om. Den fungerar inte heller.
            Teknikutvecklingen har gjort den föråldrad. Lyckligtvis finns
            det en majoritet som inser detta. Därför kommer riksdagen i morgon
            med största sannolikhet att rösta igenom en revidering av gentekniklagstiftningen,
            i syfte att modernisera den och göra den teknikneutral.
          </note>
          <note>
            Beslutet utgår från insikten om att vilken teknik som en växt
            eller en annan organism förändras med inte är det intressanta.
            Det är risknivån som ska få avgöra om till exempel en växt godkänns.
            Det som är riskabelt ska behandlas som riskabelt. Det som inte
            är riskabelt ska hanteras som att det inte är riskabelt. Det är
            logiskt, och det är vetenskapstillvänt. Beslutet är egentligen
            självklart, men det är historiskt i och med att det sätter punkt
            för ett årtionde av tvekan om vilken som är Sveriges inställning.
            Sverige sätter ned foten i morgon. Men det ändrar inte vår försiktiga
            hållning, om nu någon skulle tro det.
          </note>
          <note>
            Sedan är det synd att riksdagen inte vågar ta ett ytterligare
            steg för att möjliggöra för svenskt lantbruk att i närtid få verktyg
            för växtförädling som skulle föra upp Sverige till jordbrukets
            tätposition, både ekonomiskt och med tanke på offensiva miljöegenskaper.
            Det gäller till exempel växter som minskar insatsmedelsanvändningen.
            Jag kan ge ett exempel. Potatis som är resistent mot bladmögel
            skulle minska körningarna väsentligt. I dag kan man vid konventionell
            potatisodling tvingas göra ett tiotal körningar på fältet bara
            för att bekämpa bladmögel. Man besprutar då med svampbekämpningsmedel.
            Det skulle man slippa.
          </note>
          <note>
            Man tar inte detta ytterligare steg. Riksdagen avstår nämligen
            från att rösta för Sverigedemokraternas förslag om att pröva den
            gängse tolkningen av EU-domstolens otydliga dom om nya förädlingstekniker.
            Riksdagen avstår också från att rösta för vårt förslag om att
            använda den undantagsparagraf som finns i befintlig gentekniklagstiftning
            för att pröva de allra mest okomplicerade produkterna.
          </note>
          <note>
            (Applåder)
          </note>
          <note>
            I detta anförande instämde Yasmine Eriksson och Runar Filper
            (båda SD).
          </note>
          <note type="speaker">
            Anf. 131 MAGNUS MANHAMMAR (S) replik:
          </note>
          <note>
            Fru talman! Jag trodde att jag hade hört allt här i kammaren,
            men jag blev förvånad. Plötsligt skyller Sverigedemokraterna den
            dåliga miljöpolitiken på invandringen. Det är en absurd tanke,
            och det är hemskt att behöva höra det i den här kammaren, som
            trots allt är det demokratiska Sveriges mittpunkt. Här skylls
            allt på invandringen från Sverigedemokraternas sida. Det är kanske
            inte helt oväntat men väldigt, väldigt sorgligt.
          </note>
          <note>
            Vi diskuterar miljöpolitik i dag. Vi kan läsa det som Sverigedemokraterna
            skrev om sin miljöpolitik i sin budgetmotion i höstas. Vi kan
            fundera lite grann på om det är deras miljöpolitik som är bäst
            eller inte. De hävdar att den är det. De skyller faktiskt inte
            på invandringen just här. Det är skönt att det i alla fall inte
            finns i texten, även om det togs upp i tal.
          </note>
          <note>
            Ska man vara helt ärlig kom det väldigt många flyktingar till
            Sverige 2015. Det bidrog till en rekordhög tillväxt. Den var på
            gång redan tidigare, men den stärktes ännu mer. Det gjorde att
            vi hade ett reformutrymme som gjorde att vi bland annat kunde
            satsa rekordmycket på miljön. Bara under förra mandatperioden
            ökade antalet skyddade områden med 40 procent i Sverige. Det är
            en enastående politik. Det är någonting som vi allihop i denna
            kammare ska vara stolta över.
          </note>
          <note>
            Vi kan läsa det som Sverigedemokraterna skriver om detta. Man
            menar att det är en skenande kostnadsutveckling inom miljöområdet
            i Sverige. Det har då ökat från 5,3 miljarder 2015 till 11,8 miljarder
            2018. Man menar att det är katastrof. Det är oerhört dåligt, menar
            Sverigedemokraterna. Man menar att man borde ha varit mycket mer
            återhållsam i stället för att göra på det här sättet.
          </note>
          <note>
            Vi kan läsa om vad Sverigedemokraterna själva ska satsa här.
            Man ska inte satsa någonting. Man drar ned med nästan 4 miljarder
            på klimat- och miljöområdet. Jag undrar om Staffan Eklöf kan svara
            på frågan: På vilket sätt blir miljöpolitiken bättre av den slakt
            av miljöpolitiken som Sverigedemokraterna gör?
          </note>
          <note type="speaker">
            Anf. 132 STAFFAN EKLÖF (SD) replik:
          </note>
          <note>
            Fru talman! Jag ska säga något helt kort. Befolkningsökning ger
            en ökad konsumtion av välfärd. Det är en kostnad. Och får man
            inte människor i arbete blir det inte motsvarande ökning av inkomsterna.
            Så enkelt är det. Skillnaden är att vi utgår från realiteter –
            det är en del av definitionen av oss – medan vissa andra inte
            gör det.
          </note>
          <note>
            Det är ingen budgetdebatt nu, men jag ska gärna svara på frågan.
            Vi gör nedskärningar eftersom det finns behov på många ställen.
            De behoven kommer inte att minska. De kommer att öka. Jag försökte
            förklara det i anförandet. Man kan titta på de nedskärningar vi
            gör – det handlar om miljöövervakning, Naturvårdsverket och åtgärder
            för värdefull natur. Vi ligger på samma nivå som regeringen låg
            på 2017. Tycker man att vår budget i dag är otillräcklig tycker
            man att regeringens budget 2017 var otillräcklig.
          </note>
          <note>
            Då blir min fråga till Magnus Manhammar: Anser inte Magnus Manhammar
            att vi bör utgå från realiteter? Ska vi utgå från något som inte
            stämmer?
          </note>
          <note type="speaker">
            Anf. 133 MAGNUS MANHAMMAR (S) replik:
          </note>
          <note>
            Fru talman! Tack för frågan, som gällde ifall jag tycker att
            det är viktigt att vi utgår från realiteter. Självklart tycker
            jag att det är helt avgörande. Det är ju därför vi är här: Vi
            ska förändra verkligheten och förhoppningsvis göra den betydligt
            bättre.
          </note>
          <note>
            Realiteten som vi står inför just nu är, som flera av oss har
            vittnat om här, att vi står inför den sjätte massutrotningen av
            arter på jorden. Här i Sverige sker det också utrotning av arter.
            Även om det inte är lika allvarligt här som på många andra ställen
            står vi inför en alarmerande utveckling när det handlar om arterna,
            inte minst på grund av klimatförändringarna men också på grund
            av den överexploatering som sker i Sverige.
          </note>
          <note>
            I den realiteten behöver vi rekordsatsa på miljöarbetet. Vi behöver
            rekordsatsa på skydd av värdefull natur. Det är precis det vi
            behöver göra. Det har den tidigare regeringen gjort, och det hoppas
            jag att även den nuvarande regeringen kommer att göra. Utifrån
            vad som står att läsa i januariavtalet vet jag att det kommer
            att komma ganska mycket.
          </note>
          <note>
            Sverigedemokraterna går däremot till val på, och till och med
            driver efter valet, att man ska försämra miljöpolitiken. Man ska
            dra ned 4 miljarder. Den slakt av miljöpolitiken som Sverigedemokraterna
            vill göra är lika stor som den slakt Donald Trump gjorde i USA
            och som blev utbuad av världen. Jag tror till och med att den
            slakt som Sverigedemokraterna försökte göra här i Sverige är större.
          </note>
          <note>
            Konsekvensen av det som hände i höstas och den budget som gick
            igenom var just att stödet för skydd av värdefull natur minskade
            oerhört. Det minskade med 52 procent, om man läser det som Naturskyddsföreningen
            säger. Dessa 52 procent har fått ganska stora konsekvenser för
            miljön. Länsstyrelserna säger själva att man på grund av nedskärningarna
            inte kan ha en aktiv tillsyn för tillfället. Det får konkreta
            konsekvenser i realiteten, och det är det jag tycker att vi ska
            diskutera här. Jag tycker att det är väldigt tråkigt att Sverigedemokraterna
            har en oseriös politik när det handlar om miljön.
          </note>
          <note type="speaker">
            Anf. 134 STAFFAN EKLÖF (SD) replik:
          </note>
          <note>
            Fru talman! Tack, Magnus Manhammar, för frågorna!
          </note>
          <note>
            För det första är minus 4 miljarder en definition från ledamotens
            sida. Men som vi ser det är det en metodfråga. De stora nedskärningarna
            ligger på klimatsidan med Klimatklivet, något som till stora delar
            är utdömt som ineffektivt av Riksrevisionen.
          </note>
          <note>
            För det andra gör vi andra satsningar, som ni inte kallar klimatsatsningar.
            Vi har insett att man måste ifrågasätta de metoder man har valt.
            Vi vill satsa pengar på u-länder som nu bygger upp sin infrastruktur
            och väljer väg mellan klimatbelastande och klimatvänlig utveckling.
            Vi lägger pengar på teknikutveckling som kan få ett globalt genomslag.
            För ärligt talat, det vi gör i Sverige och det vi sparar här kommer
            tyvärr inte att påverka klimatet på något sätt. Vi är ett alldeles
            för litet land, och ingen kommer att följa efter oss om de inte
            har mycket pengar och dessutom är en demokrati.
          </note>
          <note>
            Det jag har pratat om här handlar om att ha ett effektivitetsperspektiv
            på miljöpolitiken, och det är väsentligt. Det är alltid bra att
            ha det, för man ska inte slösa med skattepengar. Men det kommer
            att bli ännu viktigare i framtiden. Många av de satsningar som
            har gjorts och som vi har kritiserat och skurit ned på har varit
            ineffektiva åtgärder. Vi har i stället satsat på effektiva åtgärder,
            och det är genomgående i vår politik.
          </note>
          <note>
            Man kan givetvis ha olika åsikter, men då ska man kritisera det
            på den grunden och säga att vi inte tror att den politiken är
            bra utan att vi ser det på ett annat sätt. Men man måste ändå
            anamma effektivitetsperspektivet på miljöpolitiken. Det har varit
            väldigt lite av den varan tidigare, och alla, oavsett vad man
            tycker, bör anamma effektivitetstanken på miljöpolitikens område.
          </note>
          <note type="speaker">
            Anf. 135 JENS HOLM (V) replik:
          </note>
          <note>
            Fru talman! Jag studsade verkligen till när jag hörde Staffan
            Eklöf säga att vi har bristande resurser för miljöarbetet på grund
            av för stor invandring. Är det inte så, fru talman, att vi har
            bristande resurser därför att Sverigedemokraterna tillsammans
            med Moderaterna och Kristdemokraterna har röstat igenom en budget
            som halverar anslagen till biologisk mångfald och dessutom avskaffar
            skatter för de rikaste, skatter på utsläpp från miljöskadlig verksamhet
            och flygskatt? Sverigedemokraterna ville sänka koldioxidskatten,
            dieselskatten och så vidare.
          </note>
          <note>
            Jag vill fråga Staffan Eklöf varför Sverigedemokraterna lägger
            skulden för ett eftersatt miljöarbete, som ni var inne på här,
            på flyktingfamiljer från Syrien och Afghanistan. Varför skickar
            ni räkningen till dem?
          </note>
          <note type="speaker">
            Anf. 136 STAFFAN EKLÖF (SD) replik:
          </note>
          <note>
            Fru talman! Tack, Jens Holm, för frågan!
          </note>
          <note>
            Pengarna räcker, säger Jens Holm. Det finns jättemycket pengar,
            låter det som när Jens Holm pratar. Vi kan satsa väldigt mycket
            på miljön.
          </note>
          <note>
            Men pengarna räcker inte. Vi har ont om pengar, och det beror
            inte minst på den förda migrationspolitiken. Det är väldigt uppenbart.
            Pengarna räcker inte till en vettig sjukvård, inte till polisväsendet
            och inte till försvaret. SKL skriver att man måste höja kommunalskatten
            med flera kronor för att få ihop budgeterna. Pengarna räcker alltså
            inte i Sverige. Det är svåra tider, och det kommer ännu svårare
            tider.
          </note>
          <note>
            Då måste man prioritera, och ett sätt att prioritera är att se
            till att varje politikområde är effektivt. Effektivitetstänkandet
            har inte varit så närvarande i miljöpolitiken, och det är det
            vi inför.
          </note>
          <note>
            Vad anbelangar att flyktingar ska klä skott för detta har vi
            en flyktingpolitik som hjälper flest. Det är nog svar på den frågan.
          </note>
          <note type="speaker">
            Anf. 137 JENS HOLM (V) replik:
          </note>
          <note>
            Fru talman! Jag håller med om att vi behöver prioritera i politiken.
            Det är inte alltid roligt att säga till bankerna att vi behöver
            en bankskatt, därför att ni har gjort vinster på 100 miljarder
            kronor och kan bidra lite mer till välfärden och miljöarbetet.
            Och ni superrika får bidra lite mer med en förmögenhetsskatt,
            därför att vi behöver pengar till välfärden och till miljöarbetet.
          </note>
          <note>
            Principen om att förorenaren betalar innebär att den som smutsar
            ned mycket också får betala extra för det. Därför var vi i Vänsterpartiet
            med och införde flygskatten, därför har vi en koldioxidskatt och
            därför har vi skatter och avgifter på andra verksamheter som smutsar
            ned.
          </note>
          <note>
            På alla dessa områden vill Sverigedemokraterna att bankerna ska
            gå fria, att de superrika ska betala lägre skatt och att den som
            förorenar inte ska betala skatt. Sverigedemokraterna sänker dessa
            skatter. Inte konstigt då att det inte finns några pengar till
            miljöarbetet i Staffan Eklöfs och Sverigedemokraternas värld!
          </note>
          <note>
            Jag vill ändå fråga: Varför lägger ni ansvaret på de flyktingfamiljer
            som kom från Syrien och Afghanistan, människor som är på flykt
            från krig och politisk förföljelse? Varför kan inte Sverigedemokraterna
            se att det finns resurser i det här landet att omfördela och tillföra
            till välfärden och miljöarbetet som så väl behöver dessa resurser?
          </note>
          <note type="speaker">
            Anf. 138 STAFFAN EKLÖF (SD) replik:
          </note>
          <note>
            Fru talman! Skattehöjningar är ett känt tema från Vänsterpartiet,
            Jens Holm. Men där måste man ha både det korta och det långa perspektivet.
            Vissa skattehöjningar kan ge pengar i det korta perspektivet men
            förluster i det långa perspektivet. Ett exempel är jobbskatteavdraget
            som har skapat mängder av arbetstillfällen.
          </note>
          <note>
            När man pratar om skatter måste man också bedöma konsekvenserna
            av det man gör. Men konsekvenserna verkar ofta underordnade när
            Vänsterpartiet diskuterar skattehöjningar. Man bedömer inte konsekvenserna
            av de skattehöjningar man föreslår, som i det långa perspektivet
            kan leda till minskade inkomster för staten och ett sämre fungerande
            näringsliv och samhälle.
          </note>
          <note type="speaker">
            Anf. 139 BETTY MALMBERG (M) replik:
          </note>
          <note>
            Fru talman! Jag vill inte förlänga den här debatten, men i likhet
            med mina kollegor Jens Holm från Vänsterpartiet och Magnus Manhammar
            från Socialdemokraterna kan jag inte stillatigande smälta det
            som Staffan Eklöf uttryckte här tidigare. Att lägga skulden på
            flyktingar som strävar efter att komma bort från umbäranden och
            svåra situationer och lägga dem till last att det inte finns nog
            med pengar för en miljöpolitik känns märkligt. Det är häpnadsväckande
            uttalanden.
          </note>
          <note>
            Det som dessutom gör detta olyckligt är att jag faktiskt uppskattar
            Staffan Eklöfs kompetens på många områden när det gäller jordbruket.
            Sakpolitiskt har ledamoten otroligt mycket kompetens, och det
            framgick av resten av hans anförande. Det gällde bland annat åkerbrynen,
            men jag tyckte i och för sig att han missade att uttala sig om
            frivilliga avsättningar till lärkrutorna.
          </note>
          <note>
            Jag delar uppfattningen att miljöpolitiken kan bedrivas mer effektivt,
            men jag vill med det här inlägget kraftfullt ta avstånd från den
            jämförelse som Staffan Eklöf gjorde i inledningen av sitt anförande.
          </note>
          <note>
            I detta anförande instämde Kjell-Arne Ottosson (KD).
          </note>
          <note type="speaker">
            Anf. 140 STAFFAN EKLÖF (SD) replik:
          </note>
          <note>
            Fru talman! Sverige är ett konstigt land. Det är märkligt att
            det blir denna reaktion. Konsekvenser spelar en roll. Moderaterna
            har alltmer närmat sig ett konsekvensetiskt tänkande. Konsekvenser
            spelar en roll i alla sammanhang – utom ett. Varför är det så?
          </note>
          <note>
            Givetvis måste man bedöma konsekvenserna av den förda migrationspolitiken,
            särskilt eftersom den är så otroligt kostsam. Flera har upprepat
            mantrat, i detta konsensusstyrda Sverige, att jag skulle ha lagt
            skulden på flyktingarna. Det är faktiskt en barock tanke.
          </note>
          <note>
            Jag har tydligt lagt skulden på röda och blå regeringar. Nu förtydligar
            jag detta. Skulden ligger på röda och blå regeringar som har fört
            en felaktig politik i många år. Den ligger inte på flyktingarna.
            Flyktingarna ska hjälpas, och vi ska hjälpa dem på effektivaste
            sätt där man bedömer konsekvenserna för dem och för oss.
          </note>
          <note>
            Vi har den effektivaste politiken. Det är för att vi vågar se
            konsekvenserna av allt handlande, inte bara av ett visst handlande
            utan av allt handlande.
          </note>
          <note type="speaker">
            Anf. 141 BETTY MALMBERG (M) replik:
          </note>
          <note>
            Fru talman! Tack, Staffan Eklöf, för förtydligandet!
          </note>
          <note>
            Förtydligandet ger en annan bild av det som sas, men likafullt
            berodde min upplevelse tidigare på, och det som fick mig att reagera,
            de ord som uttrycktes i anförandet. Men självklart får vi låta
            det senast sagda vara det som gäller.
          </note>
          <note>
            Visst spelar konsekvenser roll. Jag har ingen annan uppfattning.
            Det är väl självklart. Vi för en politik, vi har ett ansvar för
            Sverige och för vad som händer i vårt land, hur vi påverkar andra
            länder och hur andra länder påverkar oss.
          </note>
          <note>
            Vi moderater är för en global närvaro och ett internationellt
            samarbete. Det har tjänat Sverige väl. Men jag går tillbaka till
            att de konsekvenserna sedan inte kan läggas dem till last för
            att vi därför inte klarar miljöpolitiken. Är det den argumentationen
            man för inom varje område? Är det därför vi inte får tillräckligt
            bra resultat i skolan? Hur argumenterar Sverigedemokraterna i
            det läget? Det är förvånansvärt, och det var ett häpnadsväckande
            uttalande.
          </note>
          <note>
            Jag är för att göra mer av samhällsekonomiska analyser. Det är
            något som vi moderater förespråkar. Jag tycker att det är intressant
            att även Naturvårdsverket tar upp en sådan analys som ett alternativ.
            Det måste man göra för att värdera vart politiken tar vägen. Men
            att på det viset såga en sårbar grupp jäms med fotknölarna känns
            inte anständigt, Staffan Eklöf.
          </note>
          <note type="speaker">
            Anf. 142 STAFFAN EKLÖF (SD) replik:
          </note>
          <note>
            Fru talman! Betty Malmberg hänvisar till en upplevelse. Jag tycker
            att det är anmärkningsvärt att tre talare samfällt har missförstått
            vad jag har sagt. Det är signifikativt för debattklimatet i Sverige.
            Det säger mig att vi inte har kommit så långt i Sverige. Vi är
            på väg ut ur ett dåligt debattklimat, men vi har inte kommit så
            långt med tanke på att personer kan missförstå på ett sådant sätt
            att de själva tror på det. Detta kan bara ske i Sverige.
          </note>
          <note>
            Jag nämnde i mitt tal den utmaning vi har på invandringens område
            och den kostnad invandringen för med sig. Det är den enskilt största
            faktorn, och den glöms systematiskt bort av alla andra partier
            i alla sammanhang. Det är av demokratiska skäl viktigt att lyfta
            upp detta. Medborgarna ska få se vart pengarna går och hur flödet
            mellan olika poster ser ut.
          </note>
          <note>
            Reaktionen på mitt anförande är ett dåligt kvitto på dagens debattklimat.
            Det är min slutkommentar.
          </note>
          <note type="speaker">
            Anf. 143 REBECKA LE MOINE (MP):
          </note>
          <note>
            Fru talman! Vad spelar en fästing för roll? Många skulle nog
            likställa dess värde med noll, men vi vill gärna bevara pandor
            och tigrar, vilket indirekt skyddar både mossor och sniglar. Speciesism
            är inte ett påhittat ord utan det beskriver våra värderingar angående
            livet på moder jord, eller snarare och klarare diskriminering
            utifrån arttillhörighet. Men vad är det för typ av extrem självgodhet
            som vi besitter där vi sitter och försöker fatta viktiga beslut
            utifrån påhittade attribut?
          </note>
          <note>
            Fru talman! Naturen behöver inte oss, och det är ett grundproblem
            att vi inte förstår att vi är en del av samma system. Tänk om
            det som är oansenligt faktiskt är helt ovärderligt för att förse
            oss med de tjänster vi använder varenda dag. Det finns ingen naturlag
            som säger att den öppna marknaden följer populationsekologin.
            Det är snarare så, fru talman, att det är i den förlegade ekonomin
            som vi har utrotat mängden däggdjur med 46 procent de senaste
            40 åren. Vi slår alla de hemska rekorden.
          </note>
          <note>
            Vad betyder solidaritet? Är det tjänster som begränsas inom vår
            mänsklighet, eller kan vi känna empati bortom Homo sapiens och
            faktiskt tillåta andra arter deras existens? Människans misslyckade
            lek är ett världshistoriskt svek när vi inte kan förvalta planetens
            liv eftersom det saknas ett genuint driv, när allt som gäller
            är att göra karriär helt oavsett hur det på planeten tär.
          </note>
          <note>
            Om vi hugger ned skogarna och dämmer upp vattendragen fruktar
            jag dagen när framtida elever sitter på biologilektionerna och
            läser att deras föräldrar var huvudpersonerna som satte punkt
            för de ekologiska interak ­ tionerna. Det är därför vi måste börja
            utlära att alla värden inte är monetära. Om vi på riktigt våra
            utmaningar vill lösa måste vi inse, fru talman, att våra medarter
            är allt annat än värdelösa.
          </note>
          <note>
            Fru talman! I kväll handlar det om biologisk mångfald. Biologisk
            mångfald kan kännas främmande och akademiskt, men den är också
            grunden för hela vår välfärd.
          </note>
          <note>
            Enligt FN:s definition handlar det om variationsrikedomen bland
            alla levande organismer. Det handlar alltså om alla djur, alla
            växter, alla svampar, stora som små, fula som söta. Från den lilla
            skalbaggen som ingen kände till, till den stora tigern.
          </note>
          <note>
            Biologisk mångfald är en förutsättning för ett levande ekosystem,
            ett kunskapsbibliotek och en gratis motståndskraft mot kommande
            miljöförändringar, till exempel ett varmare klimat.
          </note>
          <note>
            Fru talman! 40–50 procent av dagens läkemedel kommer ursprungligen
            från växter. Det globala marknadsvärdet för medicinalväxter överstiger
            60 miljarder dollar årligen. Skydd av skogsekosystemets mångfald
            är avgörande för att insamlande av medicinalväxter ska kunna fortgå.
            I dag är cirka hälften av alla dessa växter hotade.
          </note>
          <note>
            Vi vet att naturens rikedom gör att vi mår bättre. Redan efter
            fyra fem minuters promenad i skogen sjunker vår puls och vårt
            blodtryck. Cirka 80 procent av svenska folket säger att det är
            nödvändigt för vår livskvalitet att få vistas i naturen. Ungefär
            en tredjedel av den mat vi äter har pollinerats av bin och humlor,
            och det finns forskning som säger att en förlust av pollinatörer
            skulle kosta runt 200 miljarder kronor årligen i EU. Men då är
            frågan om alla arter måste motiveras med en ekonomisk nytta för
            oss människor. Jag tycker inte det, fru talman, och det är det
            som gör mig till miljöpartist. I vårt partiprogram står det att
            vi anser att allt levande har ett egenvärde oavsett dess nytta
            för människan. För mig har det varit en resa att upptäcka att
            något som känns så självklart för mig är allt annat än standard
            här i riksdagshuset.
          </note>
          <note>
            Fru talman! Att hotet om förlust av biologisk mångfald inte är
            lika välkänt som klimathotet är inte så konstigt eftersom det
            rapporteras mycket mer om klimatet än om naturen. De flesta som
            tänker på miljö i dag tänker antagligen på koldioxid. Men faktum
            är att den planetära gräns som är mest överskriden är den för
            förlust av arter.
          </note>
          <note>
            Att arter kommer och arter går är naturligt. Det som är onaturligt
            är hastigheten de försvinner i. Utdöendetakten är i dag 100–1
            000 gånger snabbare än bakgrundsutdöendet, och det är helt klart
            vi människor som bär ansvaret för detta. I dag består den landlevande
            biomassan till 35 procent av oss människor och till ca 60 procent
            av djur som vi äter. Runt 5 procent av dagens landbiomassa är
            vilda djur. Vi har möblerat om radikalt på jordens yta, och det
            har såklart påverkat väldigt många arter.
          </note>
          <note>
            Ändå vet vi inte vilka andra arter vi delar planeten med. Forskarna
            gissar att det finns någonstans mellan 10 miljoner och 100 miljoner
            andra arter. Vi har hittills namngett och kategoriserat ca 1,5
            miljoner. Om en art försvinner är den borta för alltid, och eftersom
            vi än i dag inte vet vilka vi delar vårt hem med gör vi verkligen
            klokast i att tillämpa försiktighetsprincipen.
          </note>
          <note>
            Fru talman! Den biologiska mångfalden är inte begränsad till
            ett enskilt land. Den biologiska mångfalden är något som alla
            länder ansvarar för. Det säger konventionen för biologisk mångfald,
            och vi är ett av de drygt 90 länder som skrivit på den. Det gör
            att vi inte kan fortsätta skjuta varg och motivera det med att
            det finns fler vargar någon annanstans, för det är när alla länder
            tänker så som arter utrotas. Det är vi som måste skydda, stärka
            och återställa vår natur – våra ängar, våra sjöar, våra vattendrag
            och våra skogar.
          </note>
          <note>
            Många tänker nog spontant att detta är ett problem som handlar
            om vad som händer på andra sidan jorden, men så är de t såklart
            inte. I Sverige finns fler än 4 000 rödlistade arter, och trots
            att vi i 14 år haft ett miljömål som heter Ett rikt växt ‑ och
            djurliv har vi inte nått det målet.
          </note>
          <note>
            Det område i konventionen för biologisk mångfald som flest länder
            misslyckats med handlar om de finansiella resurser som ska användas.
            Det problemet har även Sverige. Vad vi måste göra, vilket vi i
            Miljöpartiet är väldigt glada att vi fick in en skrivning om i
            januariavtalet, är att höja anslaget för skydd av värdefull natur.
          </note>
          <note>
            Fru talman! Det går förstås inte att lösa hela problemet genom
            skydd. Vi vill se ett samhälle där det lönar sig att jobba med
            naturen i stället för mot den. Det är därför vi i Miljöpartiet
            vill gynna de småskaliga, ekologiska och naturvänliga brukarna
            snarare än de stora industrierna som omvandlar natur till monokulturer.
          </note>
          <note>
            Det storskaliga skogsbruket och jordbruket är bland de största
            hoten mot den svenska biologiska mångfalden. Det är där vi har
            störst antal rödlistade arter, men det är också där nyckeln finns
            för att lyckas vända de negativa trenderna. Det finns många skogs-
            och jordbrukare som i dag går före politiken genom att frivilligt
            ställa om sitt brukande för att främja den biologiska mångfalden.
            Men för att få med merparten ser vi att det måste vara lätt att
            göra rätt även inom skogsbruket och jordbruket, och vi i Miljöpartiet
            vill använda vår politiska kraft och kreativitet för att hitta
            vägar framåt i detta.
          </note>
          <note>
            Fru talman! Det största hotet mot livet på jorden är kanske ändå
            vår syn på naturen som en extra kostnad, en syn som hör ihop med
            föreställningen att vi klarar oss utan naturen. Klimatfrågan är
            aldrig så populär som när det finns pengar att tjäna på kuppen.
          </note>
          <note>
            Men faktum är att vi måste investera i biologisk mångfald om
            vi vill investera i framtiden, och det kommer att kosta. Det kommer
            att kosta flera miljarder. Det kommer att innebära att vi säger
            nej till profit genom att låta vattnet rinna förbi vattenkraftverken
            till förmån för livet i vattnet. Det kommer att innebära att vi
            säger nej till avverkning för att låta gammelskogens urdjur leva
            kvar, och det kommer att innebära att vi säger nej till storskaligt
            fiske på arter som annars riskerar att utraderas. Om vi säger
            nej till detta säger vi nämligen ja till en blomstrande framtid
            och en levande planet.
          </note>
          <note>
            Fru talman! Biologisk mångfald är också grunden för mitt politiska
            engagemang. Jag har jobbat med frågan utomparlamentariskt och
            sett hur engagemanget ökar dag för dag.
          </note>
          <note>
            Det finns nog egentligen ingen som är aktivt för massutrotning
            av arter. Ändå låter vi det ske, passivt, i det tysta. Vi måste
            se till att den biologiska mångfalden hamnar högt upp i folks
            medvetande och högt upp på den politiska dagordningen. Det finns
            kunskap, och det finns stort engagemang hos folk tillsammans med
            stark beslutsamhet att lämna efter oss en levande planet för framtida
            generationer.
          </note>
          <note>
            Vad som hittills saknats i alltför stor utsträckning är den politiska
            handlingskraften. Men med statsministerns regeringsförklaring,
            där han deklarerade att den biologiska mångfalden ska skyddas
            och ekosystemen ska värnas, tänker jag och mitt parti att det
            kan bli ändring på det.
          </note>
          <note>
            Jag vill avsluta med att yrka bifall till reservation 9 och tacka
            för debatten.
          </note>
          <note>
            (Applåder)
          </note>
          <note>
            I detta anförande instämde Emma Hult (MP).
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 4 april.)
          </note>
          <note>
            § 19 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 2 april
          </note>
          <note>
            2018/19:471 Jordskredssäkring
          </note>
          <note>
            av Jimmy Ståhl (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2018/19:472 Ökat regelkrångel för företag i Sverige
          </note>
          <note>
            av Lars Beckman (M)
          </note>
          <note>
            till näringsminister Ibrahim Baylan (S)
          </note>
          <note>
            2018/19:473 Avgifter för tandvård
          </note>
          <note>
            av Katarina Brännström (M)
          </note>
          <note>
            till statsrådet Annika Strandhäll (S)
          </note>
          <note>
            § 20 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 2 april
          </note>
          <note>
            2018/19:425 Atlantic Council
          </note>
          <note>
            av Håkan Svenneling (V)
          </note>
          <note>
            till utrikesminister Margot Wallström (S)
          </note>
          <note>
            den 3 april
          </note>
          <note>
            2018/19:439 Arbetsmarknadsutbildningar
          </note>
          <note>
            av Lars Beckman (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2018/19:441 Brister i Arbetsförmedlingens kontrollfunktioner
          </note>
          <note>
            av Lars Beckman (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2018/19:446 Hedersrelaterat bortförande
          </note>
          <note>
            av Johanna Rantsi (M)
          </note>
          <note>
            till statsrådet Åsa Lindhagen (MP)
          </note>
          <note>
            2018/19:447 Utbildning om hedersrelaterat våld och förtryck
          </note>
          <note>
            av Johanna Rantsi (M)
          </note>
          <note>
            till statsrådet Åsa Lindhagen (MP)
          </note>
          <note>
            2018/19:458 Nollvision för mäns våld mot kvinnor
          </note>
          <note>
            av Olle Thorell (S)
          </note>
          <note>
            till socialminister Lena Hallengren (S)
          </note>
          <note>
            § 21 Kammaren åtskildes kl. 19.26.
          </note>
          <note>
            Sammanträdet leddes
          </note>
          <note>
            av talmannen från dess början till och med § 9 anf. 35 (delvis),
          </note>
          <note>
            av tredje vice talmannen därefter till och med § 10 anf. 44 (delvis),
          </note>
          <note>
            av andre vice talmannen därefter till och med § 13 anf. 89 (delvis),
          </note>
          <note>
            av talmannen därefter till ajourneringen kl. 15.53,
          </note>
          <note>
            av andre vice talmannen därefter till och med § 17 och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            THOMAS LARUE
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Utökning av antalet suppleanter
          </note>
          <note>
            § 3 Val av extra suppleanter
          </note>
          <note>
            § 4 Anmälan om faktapromemoria
          </note>
          <note>
            § 5 Ärenden för hänvisning till utskott
          </note>
          <note>
            § 6 Ärenden för bordläggning
          </note>
          <note>
            § 7 Ändringar i lagen om elektronisk kommunikation, toppdomänlagen
            och radioutrustningslagen
          </note>
          <note>
            Trafikutskottets betänkande 2018/19:TU10
          </note>
          <note>
            (Beslut fattades under § 17.)
          </note>
          <note>
            § 8 Återköpsprogram av aktier i Telia Company AB
          </note>
          <note>
            Näringsutskottets betänkande 2018/19:NU9
          </note>
          <note>
            Anf. 1 MATHIAS TEGNÉR (S)
          </note>
          <note>
            Anf. 2 CHARLOTTE QUENSEL (SD)
          </note>
          <note>
            Anf. 3 BIRGER LAHTI (V)
          </note>
          <note>
            Anf. 4 CARL-OSKAR BOHLIN (M)
          </note>
          <note>
            Anf. 5 BIRGER LAHTI (V) replik
          </note>
          <note>
            Anf. 6 CARL-OSKAR BOHLIN (M) replik
          </note>
          <note>
            Anf. 7 BIRGER LAHTI (V) replik
          </note>
          <note>
            Anf. 8 CARL-OSKAR BOHLIN (M) replik
          </note>
          <note>
            Anf. 9 MATHIAS TEGNÉR (S) replik
          </note>
          <note>
            Anf. 10 CARL-OSKAR BOHLIN (M) replik
          </note>
          <note>
            Anf. 11 MATHIAS TEGNÉR (S) replik
          </note>
          <note>
            Anf. 12 CARL-OSKAR BOHLIN (M) replik
          </note>
          <note>
            Anf. 13 HELENA LINDAHL (C)
          </note>
          <note>
            Anf. 14 MATHIAS TEGNÉR (S) replik
          </note>
          <note>
            Anf. 15 HELENA LINDAHL (C) replik
          </note>
          <note>
            Anf. 16 MATHIAS TEGNÉR (S) replik
          </note>
          <note>
            Anf. 17 HELENA LINDAHL (C) replik
          </note>
          <note>
            Anf. 18 CAMILLA BRODIN (KD)
          </note>
          <note>
            Anf. 19 ARMAN TEIMOURI (L)
          </note>
          <note>
            Anf. 20 BIRGER LAHTI (V) replik
          </note>
          <note>
            Anf. 21 ARMAN TEIMOURI (L) replik
          </note>
          <note>
            Anf. 22 BIRGER LAHTI (V) replik
          </note>
          <note>
            Anf. 23 ARMAN TEIMOURI (L) replik
          </note>
          <note>
            Anf. 24 LORENA DELGADO VARAS (V)
          </note>
          <note>
            (Beslut fattades under § 17.)
          </note>
          <note>
            § 9 Processrättsliga frågor
          </note>
          <note>
            Justitieutskottets betänkande 2018/19:JuU12
          </note>
          <note>
            Anf. 25 GUSTAF LANTZ (S)
          </note>
          <note>
            Anf. 26 LOUISE MEIJER (M)
          </note>
          <note>
            Anf. 27 HENRIK VINGE (SD)
          </note>
          <note>
            Anf. 28 JONNY CATO HANSSON (C)
          </note>
          <note>
            Anf. 29 LINDA WESTERLUND SNECKER (V)
          </note>
          <note>
            Anf. 30 LOUISE MEIJER (M) replik
          </note>
          <note>
            Anf. 31 LINDA WESTERLUND SNECKER (V) replik
          </note>
          <note>
            Anf. 32 LOUISE MEIJER (M) replik
          </note>
          <note>
            Anf. 33 LINDA WESTERLUND SNECKER (V) replik
          </note>
          <note>
            Anf. 34 INGEMAR KIHLSTRÖM (KD)
          </note>
          <note>
            Anf. 35 JOHAN PEHRSON (L)
          </note>
          <note>
            Anf. 36 RASMUS LING (MP)
          </note>
          <note>
            Anf. 37 ADAM MARTTINEN (SD)
          </note>
          <note>
            (Beslut fattades under § 17.)
          </note>
          <note>
            § 10 Unga lagöverträdare
          </note>
          <note>
            Justitieutskottets betänkande 2018/19:JuU15
          </note>
          <note>
            Anf. 38 JOHAN FORSSELL (M)
          </note>
          <note>
            Anf. 39 KATJA NYBERG (SD)
          </note>
          <note>
            Anf. 40 JONNY CATO HANSSON (C)
          </note>
          <note>
            Anf. 41 INGEMAR KIHLSTRÖM (KD)
          </note>
          <note>
            Anf. 42 JOHAN PEHRSON (L)
          </note>
          <note>
            Anf. 43 PETTER LÖBERG (S)
          </note>
          <note>
            Anf. 44 LINDA WESTERLUND SNECKER (V)
          </note>
          <note>
            Anf. 45 KATJA NYBERG (SD)
          </note>
          <note>
            (Beslut fattades under § 17.)
          </note>
          <note>
            § 11 Militära frågor
          </note>
          <note>
            Försvarsutskottets betänkande 2018/19:FöU9
          </note>
          <note>
            Anf. 46 LARS PÜSS (M)
          </note>
          <note>
            Anf. 47 ROGER RICHTOFF (SD)
          </note>
          <note>
            Anf. 48 DANIEL BÄCKSTRÖM (C)
          </note>
          <note>
            Anf. 49 HANNA GUNNARSSON (V)
          </note>
          <note>
            Anf. 50 MIKAEL OSCARSSON (KD)
          </note>
          <note>
            Anf. 51 ALLAN WIDMAN (L)
          </note>
          <note>
            Anf. 52 MARIE AXELSSON (S)
          </note>
          <note>
            Anf. 53 ROGER RICHTOFF (SD) replik
          </note>
          <note>
            Anf. 54 MARIE AXELSSON (S) replik
          </note>
          <note>
            Anf. 55 ROGER RICHTOFF (SD) replik
          </note>
          <note>
            Anf. 56 MARIE AXELSSON (S) replik
          </note>
          <note>
            Anf. 57 ELISABETH FALKHAVEN (MP)
          </note>
          <note>
            Anf. 58 CAROLINE NORDENGRIP (SD)
          </note>
          <note>
            Anf. 59 ROGER RICHTOFF (SD)
          </note>
          <note>
            Anf. 60 BEATRICE ASK (M)
          </note>
          <note>
            Anf. 61 MARIE AXELSSON (S) replik
          </note>
          <note>
            Anf. 62 BEATRICE ASK (M) replik
          </note>
          <note>
            Anf. 63 MARIE AXELSSON (S) replik
          </note>
          <note>
            Anf. 64 BEATRICE ASK (M) replik
          </note>
          <note>
            (Beslut fattades under § 17.)
          </note>
          <note>
            § 12 Gymnasieskolan
          </note>
          <note>
            Utbildningsutskottets betänkande 2018/19:UbU11
          </note>
          <note>
            Anf. 65 CAROLINE HELMERSSON OLSSON (S)
          </note>
          <note>
            Anf. 66 NORIA MANOUCHI (M)
          </note>
          <note>
            Anf. 67 CAROLINE HELMERSSON OLSSON (S) replik
          </note>
          <note>
            Anf. 68 NORIA MANOUCHI (M) replik
          </note>
          <note>
            Anf. 69 CAROLINE HELMERSSON OLSSON (S) replik
          </note>
          <note>
            Anf. 70 NORIA MANOUCHI (M) replik
          </note>
          <note>
            Anf. 71 PATRICK RESLOW (SD)
          </note>
          <note>
            Anf. 72 CAROLINE HELMERSSON OLSSON (S) replik
          </note>
          <note>
            Anf. 73 PATRICK RESLOW (SD) replik
          </note>
          <note>
            Anf. 74 CAROLINE HELMERSSON OLSSON (S) replik
          </note>
          <note>
            Anf. 75 PATRICK RESLOW (SD) replik
          </note>
          <note>
            Anf. 76 FREDRIK CHRISTENSSON (C)
          </note>
          <note>
            Anf. 77 DANIEL RIAZAT (V)
          </note>
          <note>
            Anf. 78 PATRICK RESLOW (SD) replik
          </note>
          <note>
            Anf. 79 DANIEL RIAZAT (V) replik
          </note>
          <note>
            Anf. 80 PATRICK RESLOW (SD) replik
          </note>
          <note>
            Anf. 81 DANIEL RIAZAT (V) replik
          </note>
          <note>
            Anf. 82 GUDRUN BRUNEGÅRD (KD)
          </note>
          <note>
            Anf. 83 ROGER HADDAD (L)
          </note>
          <note>
            Anf. 84 DANIEL RIAZAT (V) replik
          </note>
          <note>
            Anf. 85 ROGER HADDAD (L) replik
          </note>
          <note>
            Anf. 86 DANIEL RIAZAT (V) replik
          </note>
          <note>
            Anf. 87 ROGER HADDAD (L) replik
          </note>
          <note>
            Anf. 88 GUSTAV FRIDOLIN (MP)
          </note>
          <note>
            (Beslut fattades under § 17.)
          </note>
          <note>
            § 13 Vuxenutbildning
          </note>
          <note>
            Utbildningsutskottets betänkande 2018/19:UbU12
          </note>
          <note>
            Anf. 89 NORIA MANOUCHI (M)
          </note>
          <note>
            Anf. 90 PATRICK RESLOW (SD)
          </note>
          <note>
            Anf. 91 DANIEL RIAZAT (V)
          </note>
          <note>
            Anf. 92 GUDRUN BRUNEGÅRD (KD)
          </note>
          <note>
            Anf. 93 TOMAS KRONSTÅHL (S)
          </note>
          <note>
            Anf. 94 GUSTAV FRIDOLIN (MP)
          </note>
          <note>
            Anf. 95 FREDRIK CHRISTENSSON (C)
          </note>
          <note>
            (Beslut fattades under § 17.)
          </note>
          <note>
            § 14 Kommissionens meddelande om en EU-ram för hormonstörande
            ämnen
          </note>
          <note>
            Miljö- och jordbruksutskottets utlåtande 2018/19:MJU10
          </note>
          <note>
            Anf. 96 KRISTINA YNGWE (C)
          </note>
          <note>
            (Beslut fattades under § 17.)
          </note>
          <note>
            § 15 Naturvård och biologisk mångfald
          </note>
          <note>
            Miljö- och jordbruksutskottets betänkande 2018/19:MJU9
          </note>
          <note>
            Anf. 97 KRISTINA YNGWE (C)
          </note>
          <note>
            (forts. § 18)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 16 Beslut om ärenden som slutdebatterats den 28 mars
          </note>
          <note>
            TU7 Trafiksäkerhet
          </note>
          <note>
            NU7 Näringspolitik
          </note>
          <note>
            NU8 Regional tillväxtpolitik
          </note>
          <note>
            AU8 Jämställdhet och åtgärder mot diskriminering
          </note>
          <note>
            § 17 Beslut om ärenden som slutdebatterats vid dagens sammanträde
          </note>
          <note>
            TU10 Ändringar i lagen om elektronisk kommunikation, toppdomänlagen
            och radioutrustningslagen
          </note>
          <note>
            NU9 Återköpsprogram av aktier i Telia Company AB
          </note>
          <note>
            JuU12 Processrättsliga frågor
          </note>
          <note>
            JuU15 Unga lagöverträdare
          </note>
          <note>
            FöU9 Militära frågor
          </note>
          <note>
            UbU11 Gymnasieskolan
          </note>
          <note>
            UbU12 Vuxenutbildning
          </note>
          <note>
            MJU10 Kommissionens meddelande om en EU-ram för hormonstörande
            ämnen
          </note>
          <note>
            § 18 (forts. från § 15) Naturvård och biologisk mångfald (forts.
            MJU9)
          </note>
          <note>
            Anf. 98 MAGNUS MANHAMMAR (S)
          </note>
          <note>
            Anf. 99 BETTY MALMBERG (M)
          </note>
          <note>
            Anf. 100 RUNAR FILPER (SD)
          </note>
          <note>
            Anf. 101 JENS HOLM (V)
          </note>
          <note>
            Anf. 102 BETTY MALMBERG (M) replik
          </note>
          <note>
            Anf. 103 JENS HOLM (V) replik
          </note>
          <note>
            Anf. 104 BETTY MALMBERG (M) replik
          </note>
          <note>
            Anf. 105 JENS HOLM (V) replik
          </note>
          <note>
            Anf. 106 KJELL-ARNE OTTOSSON (KD)
          </note>
          <note>
            Anf. 107 JENS HOLM (V) replik
          </note>
          <note>
            Anf. 108 KJELL-ARNE OTTOSSON (KD) replik
          </note>
          <note>
            Anf. 109 JENS HOLM (V) replik
          </note>
          <note>
            Anf. 110 KJELL-ARNE OTTOSSON (KD) replik
          </note>
          <note>
            Anf. 111 TINA ACKETOFT (L)
          </note>
          <note>
            Anf. 112 KJELL-ARNE OTTOSSON (KD) replik
          </note>
          <note>
            Anf. 113 TINA ACKETOFT (L) replik
          </note>
          <note>
            Anf. 114 KJELL-ARNE OTTOSSON (KD) replik
          </note>
          <note>
            Anf. 115 TINA ACKETOFT (L) replik
          </note>
          <note>
            Anf. 116 MARIA GARDFJELL (MP)
          </note>
          <note>
            Anf. 117 BETTY MALMBERG (M) replik
          </note>
          <note>
            Anf. 118 MARIA GARDFJELL (MP) replik
          </note>
          <note>
            Anf. 119 BETTY MALMBERG (M) replik
          </note>
          <note>
            Anf. 120 MARIA GARDFJELL (MP) replik
          </note>
          <note>
            Anf. 121 KJELL-ARNE OTTOSSON (KD) replik
          </note>
          <note>
            Anf. 122 MARIA GARDFJELL (MP) replik
          </note>
          <note>
            Anf. 123 KJELL-ARNE OTTOSSON (KD) replik
          </note>
          <note>
            Anf. 124 MARIA GARDFJELL (MP) replik
          </note>
          <note>
            Anf. 125 JENS HOLM (V) replik
          </note>
          <note>
            Anf. 126 MARIA GARDFJELL (MP) replik
          </note>
          <note>
            Anf. 127 JENS HOLM (V) replik
          </note>
          <note>
            Anf. 128 MARIA GARDFJELL (MP) replik
          </note>
          <note>
            Anf. 129 TREDJE VICE TALMANNEN
          </note>
          <note>
            Anf. 130 STAFFAN EKLÖF (SD)
          </note>
          <note>
            Anf. 131 MAGNUS MANHAMMAR (S) replik
          </note>
          <note>
            Anf. 132 STAFFAN EKLÖF (SD) replik
          </note>
          <note>
            Anf. 133 MAGNUS MANHAMMAR (S) replik
          </note>
          <note>
            Anf. 134 STAFFAN EKLÖF (SD) replik
          </note>
          <note>
            Anf. 135 JENS HOLM (V) replik
          </note>
          <note>
            Anf. 136 STAFFAN EKLÖF (SD) replik
          </note>
          <note>
            Anf. 137 JENS HOLM (V) replik
          </note>
          <note>
            Anf. 138 STAFFAN EKLÖF (SD) replik
          </note>
          <note>
            Anf. 139 BETTY MALMBERG (M) replik
          </note>
          <note>
            Anf. 140 STAFFAN EKLÖF (SD) replik
          </note>
          <note>
            Anf. 141 BETTY MALMBERG (M) replik
          </note>
          <note>
            Anf. 142 STAFFAN EKLÖF (SD) replik
          </note>
          <note>
            Anf. 143 REBECKA LE MOINE (MP)
          </note>
          <note>
            (Beslut skulle fattas den 4 april.)
          </note>
          <note>
            § 19 Anmälan om frågor för skriftliga svar
          </note>
          <note>
            § 20 Anmälan om skriftliga svar på frågor
          </note>
          <note>
            § 21 Kammaren åtskildes kl. 19.26.
          </note>
          <note>
            Tryck: Elanders Sverige AB, Vällingby 2019
          </note>
        </div>
      </body>
    </text>
  </TEI>
</teiCorpus>
