<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201819</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201819</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201819--54</head>
          <docDate when="2019-02-15">2019-02-15</docDate>
        </div>
      </front>
      <body>
        <div>
          <note>
            § 1 Avsägelser
          </note>
          <note>
            Talmannen meddelade
          </note>
          <note>
            att Erik Ezelius (S) avsagt sig uppdraget som ledamot i konstitutionsutskottet,
          </note>
          <note>
            att Mats Persson (L) avsagt sig uppdraget som ledamot i finansutskottet,
          </note>
          <note>
            att Johan Pehrson (L) avsagt sig uppdraget som ledamot i justitieutskottet,
          </note>
          <note>
            att Roza Güclü Hedin (S) avsagt sig uppdraget som ledamot i utrikesutskottet,
          </note>
          <note>
            att Juno Blom (L) avsagt sig uppdragen som ledamot i utbildningsutskottet
            och som suppleant i justitieutskottet,
          </note>
          <note>
            att Åsa Lindestam (S) avsagt sig uppdraget som suppleant i konstitu
            ­ tionsutskottet och
          </note>
          <note>
            att Jonas Eriksson (MP) avsagt sig uppdraget som ledamot i riksdagsstyrelsen.
          </note>
          <note>
            Kammaren biföll dessa avsägelser.
          </note>
          <note>
            § 2 Anmälan om kompletteringsval
          </note>
          <note>
            Talmannen meddelade
          </note>
          <note>
            att Socialdemokraternas riksdagsgrupp anmält Daniel Andersson
            som ledamot i konstitutionsutskottet, Sara Heikkinen Breitholtz
            som ledamot i utrikesutskottet, Erik Ezelius som suppleant i konstitutionsutskottet,
            Marianne Pettersson som suppleant i socialförsäkringsutskottet,
            Malin Larsson som suppleant i utbildningsutskottet och Isak From
            som suppleant i näringsutskottet,
          </note>
          <note>
            att Kristdemokraternas riksdagsgrupp anmält Hampus Hagman som
            suppleant i finansutskottet,
          </note>
          <note>
            att Liberalernas riksdagsgrupp anmält Johan Pehrson som ledamot
            i finansutskottet och som suppleant i justitieutskottet, Juno
            Blom som ledamot i justitieutskottet och Mats Persson som ledamot
            i utbildningsutskottet samt
          </note>
          <note>
            att Miljöpartiets riksdagsgrupp anmält Rasmus Ling som suppleant
            i socialförsäkringsutskottet, Janine Alm Ericson som suppleant
            i socialförsäkringsutskottet och som ledamot i riksdagsstyrelsen
            samt Jonas Eriksson som ersättare i riksdagsstyrelsen.
          </note>
          <note>
            Talmannen förklarade valda till
          </note>
          <note>
            ledamot i konstitutionsutskottet
          </note>
          <note>
            Daniel Andersson (S)
          </note>
          <note>
            ledamot i finansutskottet
          </note>
          <note>
            Johan Pehrson (L)
          </note>
          <note>
            ledamot i justitieutskottet
          </note>
          <note>
            Juno Blom (L)
          </note>
          <note>
            ledamot i utrikesutskottet
          </note>
          <note>
            Sara Heikkinen Breitholtz (S)
          </note>
          <note>
            ledamot i utbildningsutskottet
          </note>
          <note>
            Mats Persson (L)
          </note>
          <note>
            suppleant i konstitutionsutskottet
          </note>
          <note>
            Erik Ezelius (S)
          </note>
          <note>
            suppleant i finansutskottet
          </note>
          <note>
            Hampus Hagman (KD)
          </note>
          <note>
            suppleant i justitieutskottet
          </note>
          <note>
            Johan Pehrson (L)
          </note>
          <note>
            suppleanter i socialförsäkringsutskottet
          </note>
          <note>
            Marianne Pettersson (S)
          </note>
          <note>
            Janine Alm Ericson (MP)
          </note>
          <note>
            Rasmus Ling (MP)
          </note>
          <note>
            suppleant i utbildningsutskottet
          </note>
          <note>
            Malin Larsson (S)
          </note>
          <note>
            suppleant i näringsutskottet
          </note>
          <note>
            Isak From (S)
          </note>
          <note>
            ledamot i riksdagsstyrelsen
          </note>
          <note>
            Janine Alm Ericson (MP)
          </note>
          <note>
            ersättare i riksdagsstyrelsen
          </note>
          <note>
            Jonas Eriksson (MP)
          </note>
          <note>
            § 3 Anmälan om ersättare
          </note>
          <note>
            Talmannen anmälde
          </note>
          <note>
            att Hannah Bergstedt (S) skulle tjänstgöra som ersättare för
            Emilia Töyrä (S) under tiden för hennes ledighet den 26 februari–30
            november och
          </note>
          <note>
            att Henrik Edin (L) skulle tjänstgöra som ersättare för Robert
            Hannah (L) under tiden för hans ledighet den 13 mars–16 maj.
          </note>
          <note>
            § 4 Anmälan om ordförande i utskott
          </note>
          <note>
            Talmannen anmälde att Maria Malmer Stenergard (M) valts till
            ordförande i socialförsäkringsutskottet från och med den 14 februari.
          </note>
          <note>
            § 5 Senaste dag för avlämnande av propositioner
          </note>
          <note>
            I enlighet med 9 kap. 3 § riksdagsordningen hade talmannen föreslagit
            att propositioner som regeringen avsåg skulle behandlas under
            innevarande riksmöte och för vilka särskild tidpunkt inte var
            föreskriven skulle avlämnas senast tisdagen den 2 april 2019 .
          </note>
          <note>
            Kammaren biföll detta förslag.
          </note>
          <note>
            § 6 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2018/19:45 till skatteutskottet
          </note>
          <note>
            § 7 Svar på interpellation 2018/19:50 om el- och gasbilar
          </note>
          <note type="speaker">
            Anf. 1 Miljö- och klimatminister ISABELLA LÖVIN (MP):
          </note>
          <note>
            Herr talman! Jens Holm har frågat mig om jag avser att vidta
            åtgärder för att säkerställa att el- och gasbilar som säljs i
            Sverige också stannar i Sverige.
          </note>
          <note>
            Omställningen av fordonsflottan i Sverige från fossilt till förnybart
            fortsätter att öka. Under 2018 registrerades nästan 20 000 nya
            klimatbonusbilar, vilket är en kraftig ökning jämfört med året
            innan, och prognosen ser också god ut för 2019.
          </note>
          <note>
            Det går dock inte att säkerställa att alla miljöbilar som säljs
            i Sverige också stannar i Sverige, vilket den dåvarande miljöministern
            redogjorde för i svaret på en tidigare skriftlig fråga (2015/16:1522).
          </note>
          <note>
            Sverige är del av EU:s gemensamma inre marknad, och begagnade
            bilar är en handelsvara som alla andra. Den europeiska marknaden
            är betydligt större än den svenska varför det inte är så konstigt
            att en del av de miljöbilar som byter ägare säljs till utlandet.
            Regeringen har dock uppmärksammat risken för att miljöbilar säljs
            utomlands i högre omfattning än andra bilar och vid ­ tagit åtgärder.
            I det nya bonus–malus-systemet, som infördes den 1 juli 2018,
            betalas bonusen ut tidigast sex månader efter att bilen har registrerats
            i vägtrafikregistret. Syftet med denna regel är att göra det mindre
            attraktivt att exportera en klimatbonusbil och därmed främja att
            klimatbonusbilar i högre utsträckning används i Sverige.
          </note>
          <note>
            Eftersom bonusen började betalas ut så sent som i januari 2019
            är det för tidigt att dra några slutsatser om regelns effekter.
          </note>
          <note>
            Jag kommer fortsatt att följa utvecklingen av exporten av begagnade
            miljö ­ bilar noga och vid behov ändra i nuvarande regelverk.
          </note>
          <note type="speaker">
            Anf. 2 JENS HOLM (V):
          </note>
          <note>
            Herr talman! Klimathotet är akut. I Sverige har vi svarat upp
            mot det genom fastslagna klimatmål och en klimatlag. I transportsektorn
            ska utsläppen minska med minst 70 procent till 2030. Omställningen
            av fordonsflottan är där en helt bärande del – att vi få r en
            förnybar fordonsflotta. Det är därför som vi numera har ett så
            kallat bonus–malus-system. Köper man en elbil eller en biogasbil
            får man ett statligt bidrag finansierat genom högre skatt på de
            bilar som smutsar ned mest.
          </note>
          <note>
            Problemet med detta är att av de ungefär 20 000 nya klimatbonus
            ­ bilarna, som klimatminstern nämner, kommer 3 000–4 000 inom
            det när ­ mas ­ te året eller åren att försvinna ut över Sveriges
            gränser. Vi har alltså ett stat ­ ligt stödsystem som främjar
            ett dränage av de bästa bilarna. Det här slår sönder andrahandsmarknaden.
            Alla har inte råd att lägga upp 400 000− 500 000 kronor för att
            köpa en ny miljöbil. Om dessa bilar finns på andrahandsmarknaden
            kommer de ut till breda lager av den svenska befolkningen.
          </note>
          <note>
            Herr talman! Det här är ingen ny fråga. Vi har diskuterat den
            ganska länge. Det finns biluthyrningsföretag och leasingföretag
            som har satt i system att köpa in miljöbilar med en bonus, och
            när de har fått bonusen avregistrerar de bilarna och säljer dem
            till Norge, Tyskland och andra länder. Man utnyttjar systematiskt
            det statliga stödsystemet. Här måste vi agera.
          </note>
          <note>
            Det gläder mig att klimatministern är beredd att agera, men ärligt
            talat saknar jag de konkreta åtgärderna.
          </note>
          <note>
            Jag vill fråga miljö- och klimatministern: Har regeringen på
            allvar prövat idén om att lagreglera mot avregistrering och utlandsförsäljning
            inom de tre första åren som bilen finns på marknaden? Ett alternativ
            är att lagreglera så att bonusen tas tillbaka om bilen avregistreras
            och säljs utomlands under till exempel de tre första åren.
          </note>
          <note>
            Tidigare har jag hört från regeringen att det är helt omöjligt
            att genomföra detta inom EU. Men har ni verkligen prövat det här
            gentemot EU? Med en sådan ganska enkel lagreglering torde man
            få bort hela problemet.
          </note>
          <note>
            Man kan också tänka sig andra saker. Man skulle kunna betala
            ut en extra bonus efter två eller tre år så att det finns ett
            incitament att ha kvar bilarna i Sverige i stället för att sälja
            dem utomlands.
          </note>
          <note>
            Självklart måste vi också bygga ut förutsättningarna för att
            ha kvar miljöbilar i Sverige. Vi behöver fler laddstolpar, större
            laddinfrastruktur, fler biogaspumpar och fortsatt skattenedsättning
            så att biogas och andra förnybara drivmedel är billigare än de
            fossila. Regeringen måste ta strid om detta gentemot EU. Vi behöver
            dessutom fler miljözoner där miljöbilar kan premieras och så vidare.
          </note>
          <note>
            Jag saknar alla dessa konkreta förslag i miljö- och klimatministerns
            svar. Hon har dock möjlighet att återkomma här i debatten och
            berätta vilka konkreta åtgärder regeringen tänker vidta för att
            el- och biogasbilarna ska finnas kvar i Sverige och göra nytta
            här.
          </note>
          <note type="speaker">
            Anf. 3 RICKARD NORDIN (C):
          </note>
          <note>
            Herr talman! Det här är tredje gången på en vecka som jag står
            i talarstolen och debatterar denna fråga. Det är också tredje
            gången jag får ett icke-svar från regeringen.
          </note>
          <note>
            Exporten av bilar som är mindre än fem år gamla ökade förra året
            med 107 procent. Det finns siffror som visar att upp till en tredjedel
            av alla elbilar som registreras i Sverige försvinner ut inom ett
            fåtal år. De hamnar i Norge. Precis som Jens Holm lyfte upp har
            gasbilarna haft samma utveckling. Det har de haft länge. De hamnar
            i Nederländerna och Tyskland .
          </note>
          <note>
            Detta är ingen ny fråga. Bilarna säljs heller inte generellt
            ut i hela världen, vilket Isabella Lövins svar verkar ge sken
            av. Det handlar om riktade exporter till länder där det är mer
            lönsamt att äga dem.
          </note>
          <note>
            Regeringen har inte agerat mot detta, och det gör mig orolig.
            Om vi ska nå våra tufft satta mål, som vi tillsammans har satt,
            måste också styrmedlen vara verksamma i Sverige. Det handlar om
            att det ska vara lönsamt att äga en miljöbil, inte bara att köpa
            den. Denna skillnad är väldigt viktig.
          </note>
          <note>
            Det finns lösningar, och Jens Holm lyfte fram en sådan som går
            ut på att dela upp bonusen i två delar. Centerpartiet har länge
            haft ett förslag om en grön bilbonus: Man höjer bonusen och 30
            procent av den delas ut efter fyra år, det vill säga efter att
            den första leasingperioden har gått ut. Det är nämligen då som
            många av bilarna försvinner iväg. Att vänta i sex månader med
            att betala ut bonusen i bonus–malus-systemet är visserligen bra,
            men det är inte vad som gör skillnad när den första leasingperioden
            är klar. Då spelar det ingen roll om man har väntat i sex månader,
            eftersom detta sker efter tre år.
          </note>
          <note>
            Även andra saker skulle göra skillnad. Norrmännen själva säger:
            Vill ni att bilarna ska stanna kvar i Sverige finns det ett antal
            åtgärder man kan vidta. Exempelvis kan man ge kommunerna möjlighet
            att erbjuda gratis parkering eller differentiera parkeringen utifrån
            bilens miljöprestanda. Man kan utifrån samma parametrar också
            ge rabatt på eller slopa trängselskatten.
          </note>
          <note>
            Där det är möjligt och rimligt skulle man kunna få köra i bussfil,
            tills en bestämd andel av bilarna har uppnåtts. Detta börjar nu
            bli ett problem i Norge, där man har en nybilsregistrering på
            uppemot 50 procent. Men har man som vi i Sverige ett fåtal procent
            vore detta en jätteviktig åtgärd för att kicka igång marknaden.
          </note>
          <note>
            Att dessa bilar försvinner iväg är ett problem. Vi klarar inte
            våra klimatmål om vi inte ställer om. Om vi bara ser på när många
            av dessa bilar – Jens Holm nämnde i sin interpellation att det
            handlar om tusentals – försvinner iväg skapar vi inte den marknad
            som behövs för fler laddstolpar eller för att fler gasmackar ska
            kunna öppna på marknadsmässiga grunder.
          </note>
          <note>
            Vi har problem med att biogasen inte hittar ordentlig avsättning
            och konkurreras ut av dansk dito. Det hade gjort stor skillnad
            om gasbilarna hade stannat kvar i Sverige och därmed skapat en
            efterfrågan.
          </note>
          <note>
            Vad, Isabella Lövin, kommer regeringen att göra för att komma
            till rätta med problemet? Det räcker inte med de förslag som gavs
            i interpellationssvaret.
          </note>
          <note type="speaker">
            Anf. 4 Miljö- och klimatminister ISABELLA LÖVIN (MP):
          </note>
          <note>
            Herr talman! Tack, Rickard Nordin och Jens Holm, för ert engagemang
            och era väldigt befogade frågor! En del av premisserna för frågeställningen
            – att regeringen inte skulle ha gjort något – ställer jag däremot
            inte upp på.
          </note>
          <note>
            Vi har infört ett nytt bonus–malus-system som trädde i kraft
            den 1 juli förra året. Då ändrade vi sättet att utbetala bonusen.
            I den tidigare super ­ miljöbilspremien fick till exempel en bilhandlare
            med leasingbilar 40 000 direkt vid inköp av en ny bil och kunde
            exportera samma bil till utlandet i princip samma vecka utan att
            den hade kört en enda kilometer på svenska vägar.
          </note>
          <note>
            Nu har vi ändrat systemet så att det tar sex månader innan man
            får den första utbetalningen. Vi vet också vilka länder 80 procent
            av dessa exporter går till. Det finns ingen anledning att hymla
            om detta. De går till Norge, som har väldigt förmånliga regler
            för elbilar, och till Tyskland, som har en stor marknad för gasbilar.
            Nu får man alltså inte sin bonus förrän efter sex månader.
          </note>
          <note>
            Leasingföretagen har i allmänhet sina bilar ute för leasing i
            tre år. Om tre år kommer vi att se hur dessa företag kommer att
            agera och huruvida de fortsatt kommer att exportera till andra
            länder. Kanske har andrahandsmarknaden i Sverige då vuxit så att
            bilarna är mer attraktiva i Sverige.
          </note>
          <note>
            Min absoluta ambition och det regeringen arbetar för är att ytterligare
            bygga ut laddinfrastrukturen i Sverige. Vi har gjort det i en
            explosiv takt under de senaste fyra åren. Nu har vi närmare 7
            000 laddpunkter. När regeringen tillträdde fanns det färre än
            1 000 i hela landet.
          </note>
          <note>
            Vi hör också att biltillverkare på marknaden, till exempel Volvo,
            säger att de från 2021 bara kommer att satsa på elbilar. Omställningen
            av bil ­ industrin är mycket omfattande. Jag tror inte att det
            finns något bilmärke – i varje fall inte i Europa – som inte tänker
            gå över till elbilar eller ladd ­ hybrider i närtid.
          </note>
          <note>
            Detta innebär att priset på elbilar kommer att gå ned väldigt
            snabbt. Vi kommer dessutom att se en efterfrågan på andrahandsmarknaden.
            Det är min förhoppning.
          </note>
          <note>
            Med detta sagt kommer jag naturligtvis att följa det hela väldigt
            noga. Med tanke på att 80 procent av exporten sker via leasingföretag
            behöver vi naturligtvis se över om trenden fortsätter. Det kan
            finnas skäl till differentiering av bonus till leasingföretag,
            om de sätter detta i system. I stället kan man se till att privatpersoner
            får den högre bonusen. Vi har dock en fri inre marknad, vilket
            innebär att bilar både exporteras och importeras till Sverige.
            Även många dieselbilar exporteras från Sverige. Det är så det
            ser ut.
          </note>
          <note>
            Vi vet samtidigt att hälften av nybilsförsäljningen i dag blir
            tjänstebilar. Om vi vill se en kraftfull omställning till fossilfria
            bilar och få ned utsläppen i transportsektorn måste vi adressera
            och se till att det är hela den stora tjänstebilsmarknaden med
            kapitalstarka kunder som nu i första hand väljer fossilfria bilar
            när de köper nya bilar.
          </note>
          <note>
            Jag kommer att följa detta väldigt noga och är beredd att vidta
            vidare åtgärder. Vi befinner oss dock i inledningen av en omställning
            av bilsektorn.
          </note>
          <note type="speaker">
            Anf. 5 JENS HOLM (V):
          </note>
          <note>
            Herr talman! Jag är djupt oroad över utvecklingen. Jag har här
            med mig statistik från Trafikanalys. Av nya rena elbilar går 10
            procent på export. Av laddhybridbilarna går 12 procent på export,
            och så mycket som 35 procent av biogasbilarna försvinner ut över
            Sveriges gränser.
          </note>
          <note>
            Miljö- och klimatministern refererar nu till bonus–malus-systemet
            som vi har haft sedan den 1 juli i somras. Det låter, herr talman,
            på ministern som att hon vill vänta i tre år med att agera. Att
            vänta i tre år kommer att innebära tre förlorade år. I den preliminära
            statistiken för 2018, som Trafikanalys har ställt samman, pekar
            allt på att problemet bara växer. Ännu fler el- och gasbilar försvinner
            ut från Sverige. Vi behöver agera nu.
          </note>
          <note>
            Precis som miljö- och klimatministern säger är det till största
            delen fö ­ retag, juridiska personer, som har satt detta i system.
            De köper in en miljö ­ bil med bonus, tar hela bonusen när den
            har betalats ut och avregistrerar sedan bilen och säljer den vidare.
            Den har kanske inte körts en mil på Sve ­ riges gator och gör
            ingen nytta här. Framför allt utnyttjas ett statligt stöd ­ system
            för att de ska tjäna pengar. Det bidrar inte till att vi uppnår
            klimat ­ målen här i Sverige.
          </note>
          <note>
            Jag ställde en konkret fråga huruvida regeringen har tagit kontakt
            med EU och prövat möjligheterna att lagreglera mot fusket med
            miljöbilsbonus. Jag fick inget svar på det.
          </note>
          <note>
            Som miljö- och klimatministern var inne på är det en inre marknad
            i EU, och man ska konkurrera på samma villkor. Men å andra sidan
            har vi en mängd miljö- och klimatmål som EU har sagt att vi måste
            uppnå. Miljö och marknad står alltså mot varandra här. Jag tror
            att vi har ett bra ”case” här, en bra sak att visa upp: Vi behöver
            se till att våra bonusbilar stannar kvar här i Sverige. Därför
            vill jag återigen fråga: Har regeringen tagit upp frågan om att
            förbjuda den här exporten eller till exempel lagreglera så att
            man blir återbetalningsskyldig ifall man avregistrerar bilen och
            säljer den vidare utomlands inom en stipulerad tid, låt oss säga
            någonstans mellan tre och fem år? Det vill jag ha svar på.
          </note>
          <note>
            Jag tycker också att det är intressant att miljö- och klimatministern
            öppnar för en mer flexibel bonuspeng, det vill säga att man kan
            betala ut en extrabonus för dem som har kvar bilen här i Sverige.
            Jag skulle vilja veta: Är det ett konkret förslag, eller är det
            bara någonting som miljö- och klimatministern själv tycker verkar
            intressant?
          </note>
          <note>
            Det är jätteviktigt med laddinfrastrukturen och utbyggnaden av
            biogaspumpar. Laddinfrastrukturen för elbilar ser vi växer, vilket
            är väldigt bra. Vad gäller biogaspumpar är jag mer orolig. Det
            behövs väldigt mycket mer. Jag är också orolig för den skattenedsättning
            som vi har i dag för biogas. Den är ju temporär och löper ut senast
            2021. Där måste återigen regeringen ta strid inom EU, så att vi
            kan fortsätta främja biogas i Sverige.
          </note>
          <note type="speaker">
            Anf. 6 RICKARD NORDIN (C):
          </note>
          <note>
            Herr talman! Isabella Lövins svar oroar mig en del. Ja, det är
            bra att man kan betala ut bonusen i bonus–malus efter sex år.
            Men det löser inte problemet med att leasingföretag efter två,
            tre, fyra år exporterar vidare bilarna. Det gör ingen skillnad.
          </note>
          <note>
            Detta problem har vi sett under lång tid på gasmarknaden. Det
            här är inte det som kommer att hjälpa. Det hjälper inte begagnatmarknaden.
            Det hjälper heller inte lönsamheten i att äga en elbil att vi
            bygger ut fler gasmackar, fler laddstationer och så vidare. Det
            är också bra och viktigt, men det avhjälper inte problemet. Det
            handlar om att det måste bli mer lönsamt att äga en sådan här
            bil.
          </note>
          <note>
            Vi har fortfarande inte hört ett enda förslag. Isabella Lövin
            får jättegärna återkomma med några förslag på hur det ska bli
            mer lönsamt att äga en sådan här bil, för det är det som gör skillnaden.
            Det är här vi finner anledningen till att bilarna hamnar utomlands.
            Vi kan möjligtvis skjuta på det något, men de kommer fortfarande
            att hamna utomlands efter ett par år om vi inte gör ägandet mer
            lönsamt.
          </note>
          <note>
            Ett förslag är att dela upp bonus–malus, som Jens Holm lyfter
            fram och som Centerpartiet länge har lyft fram. Andra förslag
            är gratis parkering och rabatterad trängselskatt. Ytterligare
            ett gäller möjligheten att ladda på arbetsplatsen förmånsfritt.
            Det får man inte i dag, utan det ska skattebetalas, men det är
            egentligen ingen större skillnad jämfört med till exempel fruktkorgen.
          </note>
          <note>
            Det är sådant som skulle göra det mer lönsamt och enkelt att
            äga en elbil eller gasbil, och det är sådant som gör skillnad
            för den här exporten. Detta får jättegärna Isabella Lövin återkomma
            med. Vad tänker regeringen göra för att det ska bli mer lönsamt
            att äga den bra bilen, inte bara att köpa den?
          </note>
          <note type="speaker">
            Anf. 7 Miljö- och klimatminister ISABELLA LÖVIN (MP):
          </note>
          <note>
            Herr talman! Det var absolut en misstolkning av Jens Holm när
            han sa att jag svarade att vi kommer att vänta i tre år innan
            vi tittar på den här frågan. Nej, vi kommer att titta på den kontinuerligt.
          </note>
          <note>
            Men jag måste också säga att vi precis har ändrat det supermiljöbonussystem
            som alliansregeringen införde, där man fick 40 000 redan första
            dagen. De siffror som Jens Holm och Rickard Nordin refererar till
            härrör från det systemet, som gjorde det möjligt att exportera
            redan dag ett med 40 000 kronor s rabatt på fickan.
          </note>
          <note>
            Nu har vi ändrat det systemet. Nu går det sex månader innan man
            får den första utbetalningen. I och med att den första utbetalningen
            rimligtvis skedde nu i januari, för några veckor sedan, går det
            inte att utvärdera hur det här systemet har ändrat incitamenten.
          </note>
          <note>
            80 procent av den här exporten utförs av leasingföretagen, och
            leasingföretagen leasar i regel ut de nya bilarna i tre år. Vi
            vet inte vad som kommer att hända 2021. Elbilsbranschen själv
            förutspår att man kommer att ligga i samma prisklass som fossilbilarna
            på nybilsmarknaden.
          </note>
          <note>
            Vi expanderar nu laddinfrastrukturen för elbilar och biogasbilar
            genom Klimatklivet, som har inneburit en fullständig explosion
            av nya laddpunkter över hela Sverige. Jämtland och Östergötland
            hör till de laddstolptätaste länen i Sverige.
          </note>
          <note>
            Jag förutspår att andrahandsmarknaden i Sverige kommer att vara
            betydligt hetare 2021 än den är i dag. Det är på väg att ändras
            väldigt snabbt. I Norge är andrahandsmarknaden stekhet i dag,
            eftersom det redan i dag finns så väldigt starka subventioner
            i Norge.
          </note>
          <note>
            Inom EU är vi i dag det land som har högst andel elbilar och
            laddhy ­ brider. Det är fortfarande en väldigt låg nivå, ca 5
            procent, men vi är på väg uppåt väldigt snabbt. Vi har i dag 7
            162 laddstationer och 180 gas ­ tankstationer. Genom Klimatklivet
            fortsätter vi att expandera detta.
          </note>
          <note>
            Till Rickard Nordin vill jag också säga att vi har en gemensam
            överenskommelse om att se över bonus–malus-systemet för att göra
            det effektivare och vässa det ytterligare. Det tar jag som utgångspunkt
            för att vi också kommer att se över det stora problem som vi i
            dag har med export av våra miljöbilar. Det är naturligtvis någonting
            som inte är önskvärt, men jag är ganska förtröstansfull. På sikt,
            om några år, när hela den europeiska bilmarknaden har ställt om,
            kommer det även i Sverige att finnas en andrahandsmarknad som
            jämnar ut detta.
          </note>
          <note>
            Vad vill jag göra ytterligare för olika typer av incitament för
            miljöbilar? Ja, regeringen är öppen för att göra vad vi kan för
            att vi ska uppnå målet om att minska utsläppen i transportsektorn
            med 70 procent till 2030. Vi behöver göra väldigt mycket för det.
            Regeringen kommer under de här tre åren att genomföra ett väldigt
            ambitiöst 73-punktsprogram med mycket stora delar som handlar
            om miljö och klimat. Vi kommer att göra ytterligare genom att
            vi antar ett klimathandlingsprogram för regeringen i september
            i år.
          </note>
          <note type="speaker">
            Anf. 8 JENS HOLM (V):
          </note>
          <note>
            Herr talman! Vi i Vänsterpartiet står bakom det nya bonus–malus-systemet.
            Vi tycker att det är ett stort steg framåt. Det innebär också
            att skattebetalarna inte finansierar nybilsinköp, utan det görs
            så att säga inom bilbranschen själv. Det är helt rätt.
          </note>
          <note>
            Vi står också helt och fullt bakom Klimatklivet. Det är helt
            rätt att med statligt stöd bygga ut exempelvis laddinfrastruktur
            för elbilar.
          </note>
          <note>
            Men de preliminära siffrorna för 2018 oroar mig. De visar en
            fortsatt ökning av dränaget av svenska elbilar och biogasbilar.
            De fortsätter att försvinna ut över våra gränser. Här behöver
            det göras någonting. Jag tror inte att det vore alltför svårt
            att justera lite till exempel i bonus–malus-systemet, som vi nämnde,
            så att man kan få en bonus även efter några år. Det skulle vara
            ett tydligt incitament för att ha kvar bilen.
          </note>
          <note>
            Herr talman! Det som jag inte har fått svar på, trots att jag
            har frågat om det två gånger, är om regeringen har tagit strid
            inom EU för att vi ska kunna lagreglera mot dränaget av elbilar
            och biogasbilar från Sverige. Det skulle kunna göras genom ett
            regelrätt förbud mot avregistrering och försäljning utomlands,
            eftersom det är bilar som finansieras inom ett statligt stödsystem,
            eller genom att man helt enkelt tar tillbaka bonusen ifall bilen
            avregistreras och säljs utomlands. Det krävs någon form av lagreglering
            ifall vi ska göra det. Det tror jag vore ett väldigt enkelt sätt
            att komma åt de största fuskarna i det här systemet. Det är fråga
            om företag – uthyrnings- och leasingbolag. Har ni tagit strid
            inom EU? Om inte: Gör det, för det här måste stoppas! Miljöbilarna
            ska vara kvar i Sverige.
          </note>
          <note type="speaker">
            Anf. 9 Miljö- och klimatminister ISABELLA LÖVIN (MP):
          </note>
          <note>
            Herr talman! Tack, Jens Holm! Svaret på din fråga är att vi alldeles
            nyss har infört ett nytt system, bonus–malus-systemet. Vi utredde
            vad som var bästa sättet att ge incitament till miljöbilar men
            också att göra det dyrare att äga de dåliga bilarna som släpper
            ut mest. Det är ett självfinansierande system, precis som Jens
            Holm säger. Intäkterna från den högre skatten på de mest nedsmutsande
            bilarna finansierar bonusen.
          </note>
          <note>
            Det finns också ett långsiktigt incitament att äga en miljöbil
            i och med att man har en mycket lägre fordonsskatt. Det är också
            ett svar på varför jag tror att efterfrågan på elbilar och miljöbilar
            kommer att öka ytterligare på andrahandsmarknaden. I samband med
            att vi beredde bonus–malus ha de Miljödepartementet och regeringen
            en noggrann beredning och titta de på regler och lagar för hur
            man bäst kan göra detta på ett effektivt sätt. Under den beredningen
            konstatera de man att vi har en öppen inre marknad i EU och att
            bilar är en sådan vara som handlas fritt över gränserna inom EU.
          </note>
          <note>
            Jag är beredd att fortsatt titta väldigt noga på frågan. Om det
            visar sig att exporten fortsätter så att våra bonuspengar försvinner
            någon annanstans och inte kommer till nytta på den svenska marknaden
            – och det gäller till 80 procent leasingföretagen – vill jag titta
            över hur man i så fall ska kunna differentiera en bonus så att
            inte dränaget fortsätter.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2018/19:19 om återfallsförbrytare
            som går fria
          </note>
          <note type="speaker">
            Anf. 10 Justitie- och migrationsminister MORGAN JOHANSSON (S):
          </note>
          <note>
            Herr talman! Ingemar Kihlström har frågat mig vilka åtgärder
            jag avser att vidta för att vissa vanekriminella ska sättas i
            fängelse.
          </note>
          <note>
            Olyckan i Dalarna, som Ingemar Kihlström tar upp i sin fråga,
            är en oerhörd tragedi. Samhället måste reagera kraftfullt och
            i tid för att förhind ­ ra att något liknande inträffar igen.
          </note>
          <note>
            Regeringen ser allvarligt på återfall i brott. Det är viktigt
            att den som begår flera brott får ett straff som står i proportion
            till brottslighetens allvar. Regeringen genomförde därför under
            förra mandatperioden en reform som innebär att fler gärningar
            ska behandlas som återfall och därmed mötas av skärpta straff.
            Möjligheten att låta en tidigare påföljd omfatta ytterligare brott
            har begränsats. Numera måste domstolen döma ut en ny påföljd vid
            återfall.
          </note>
          <note>
            När det gäller valet av påföljd är återfall i brott något som
            domstolen ska beakta som skäl för fängelse. Beroende på bland
            annat brottslighetens allvar kan dock andra påföljder, såsom skyddstillsyn,
            vara tillräckligt ingripande och även lämpligare än ett fängelsestraff
            för att förhindra fortsatt brottslighet. En lagstiftning som ger
            möjlighet att bestämma påföljd på ett nyanserat sätt är därför
            nödvändig.
          </note>
          <note>
            När det särskilt gäller vanemässiga och upprepade trafikbrott
            innebär dessa ett uppenbart lagtrots och ofta en stor trafikfara.
            Regeringen ser det därför som mycket angeläget att förhindra återfall
            i trafikbrott. Det är en fråga både om brottsbekämpning och om
            att rädda liv i trafiken. I augusti 2018 gav jag därför en utredare
            i uppdrag att se över hur det straffrättsliga skyddet mot upprepad
            trafikbrottslighet kan förstärkas.
          </note>
          <note>
            I utredarens uppdrag ingår att se över straffskalorna för vissa
            trafikbrott. Skärpta straffskalor skulle ge utrymme för högre
            straff vid till exempel återfall. För grov olovlig körning och
            rattfylleri ska det föreslås en skärpning av maximistraffet till
            ett års fängelse. Då kommer den som gör sig skyldig till dessa
            brott att kunna frihetsberövas redan i samband med ett polisingripande.
          </note>
          <note>
            Utredningen ska också se över om det bör införas ett nytt, samlat
            brott som träffar den som återkommande gör sig skyldig till trafikbrott.
            En sådan straffbestämmelse skulle med större kraft än dagens reglering
            kunna träffa och motverka gärningar som på ett upprepat och systematiskt
            sätt innebär allvarlig fara för trafiksäkerheten. För ett sådant
            brott kan även övervägas en straffskala som bättre motsvarar brottslighetens
            allvar och som innebär mer kännbara straff än i dag.
          </note>
          <note>
            Uppdraget ska redovisas i slutet av sommaren 2019. Efter sedvanlig
            beredning kommer jag att återkomma till riksdagen i dessa frågor.
          </note>
          <note>
            Utöver ett stärkt straffrättsligt skydd är det också viktigt
            att arbeta återfallsförebyggande när en förbrytare väl har dömts.
            Regeringen arbetar för närvarande med ett lagförslag som innebär
            att Kriminalvården får fler verktyg än i dag att arbeta återfallsförebyggande.
            Tanken är att förslaget ska leda till en minskning av återfallen
            i brott i stort.
          </note>
          <note>
            Slutligen vill jag även framhålla vikten av ett effektivt brottsförebyggande
            polisarbete. En av regeringens prioriterade frågor är att stärka
            det polisiära arbetet och att fler poliser ska kunna bekämpa brottsligheten
            och öka tryggheten för alla. Den stora satsning som görs på Polismyndigheten
            är central för detta arbete.
          </note>
          <note type="speaker">
            Anf. 11 INGEMAR KIHLSTRÖM (KD):
          </note>
          <note>
            Herr talman! Först av allt vill jag tacka justitie- och migrationsministern
            för svaret på interpellationen. Jag delar också beskrivningen
            i svaret. Olyckan i Dalarna är en oerhörd tragedi. En 14-årig
            flicka på väg hem blir påkörd och avlider av skadorna. Bilföraren
            lämnar platsen utan att se efter hur det gick för den som körts
            på. Beskrivningar från olyckan visar att påkörningen var mycket
            våldsam. Man frågar sig: Hur kunde en sådan olycka ske? När det
            händer måste man också fråga sig: Varför ingrep inte rättsväsendet
            hårdare och tidigare?
          </note>
          <note>
            Polisutredningen visar att den förare som var inblandad var en
            känd återfallsförbrytare, dömd flera gånger. I det här fallet
            med g e r han att han körde olycksbilen och sedan lämnade olycksplatsen.
            I den senaste domen före den här händelsen slapp han fängelse
            och kriminalvård eftersom han ville komma till rätta med sina
            problem. Han dömdes till skyddstillsyn med alkoholavvänjande behandling
            trots att hans belastningsregister innehåller en lång rad brott
            under flera år. I det här fallet dömdes förövaren till fängelse
            i två år och sex månader för bland annat vållande till annans
            död.
          </note>
          <note>
            Herr talman! Utifrån gällande praxis bör straffvärdet vara i
            nivå av tre års fängelse i fall som dessa. Det här aktuella fallet
            belyser frågan om inte det faktiska straffvärdet borde vara högre.
            I mina ögon borde ett brott som i detta aktuella fall ligga i
            ett högre spann av straffskalan. Man kan också konstatera att
            dagens system med automatisk villkorlig frigivning efter två tredjedelar
            av strafftiden innebär att återfallsförbrytaren från Dalarna kommer
            att vara en fri man i november nästa år.
          </note>
          <note>
            Jag anser att brott och påföljd rimmar illa med det allmänna
            rättsmedvetandet. Är det rimligt att en förare som i stor hastighet
            med sin bil dödar en oskyldig människa, avviker från platsen och
            sedan håller sig undan i flera dagar får ett frihetsberövande
            straff på två år och sex månader? Han kommer också att bli frigiven
            efter två tredjedelar av den strafftiden.
          </note>
          <note>
            Jag anser att straffskalan bör ändras så att straffet blir högre
            för att visa att samhället ser allvarligt på brott där grov oaktsamhet
            i trafiken leder till andra människors död.
          </note>
          <note>
            Jag anser också att vi i Sveriges riksdag bör ta steg för att
            återfallsförbrytare ska få högre straff. Den rabattmodell för
            brott nummer två, tre och fyra som är ett faktum i dagens domar
            behöver förändras. Man bör överväga att i högre grad addera straffvärdet
            vid situationer där flera brott utförs vid samma tillfälle. Återfallsförbrytare
            bör avtjäna en tid i fängelse som helt och hållet motsvarar straffvärdet
            för det eller de nya brott som hon eller han dömts för.
          </note>
          <note>
            Justitieministern anger i interpellationssvaret att en utredning
            pågår för att se över hur det straffrättsliga skyddet mot upprepad
            trafikbrottslighet kan förstärkas. I uppdraget ingår också enligt
            svaret en översyn av straffskalorna för vissa trafikbrott. Jag
            undrar: Ingår det även en översyn av straffen för de grova trafikbrotten?
            Jag vore också tacksam för ytterligare information om uppdraget
            och tidsplanen för den utredning om trafikbrott som nämns.
          </note>
          <note>
            Jag vill fråga justitie- och migrationsminister Morgan Johansson:
            Är justitieministern beredd att öka straffnivån för grova trafikbrott?
            Vad anser justitieministern om förslaget att återfallsförbrytare
            bör avtjäna en tid i fängelset som helt och hållet motsvarar det
            eller de brott som hon eller han har dömts för? Min fråga är också:
            Vad ingår i uppdraget för den utredning som påbörjades i augusti?
          </note>
          <note type="speaker">
            Anf. 12 Justitie- och migrationsminister MORGAN JOHANSSON (S):
          </note>
          <note>
            Herr talman! Utgångspunkten för interpellationen är en fruktansvärd
            tragisk olycka. Den 14-åriga flicka som råkade ut för denna olycka
            får aldrig tillbaka livet. Det är oåterkalleligt.
          </note>
          <note>
            Vi lagstiftare kan inte ge någon livet tillbaka. Men vi kan göra
            allt vi kan för att försöka se till att detta inte upprepas, och
            vi kan vidta åtgärder som gör att vi i bästa fall kan avbryta
            ett sådant här beteende hos en individ när vi ser att det är på
            väg att få sådana här tragiska konsekvenser.
          </note>
          <note>
            I just det här fallet är domen överklagad. Den överklagades i
            går. Åklagaren vill gå fram med ett hårdare straff än i ursprungsdomen.
            Den åtalade vill bli friad. Jag kan och ska inte gå in närmare
            på det enskilda fallet.
          </note>
          <note>
            Däremot kan jag förstås på ett allmänt plan ha en reflektion
            över den ordning som vi har. Jag är, säkert i likhet med Ingemar
            Kihlström, förbaskat trött på en ordning som gör att människor
            kan fortsätta att bete sig på det här sättet år efter år. De kör
            fulla, de kör utan körkort och de begår brott efter brott utan
            att någon ingriper i slutändan och utan att vi har tillräckliga
            straffrättsliga möjligheter att ingripa. Det är helt oacceptabelt,
            för vi vet att i fel händer blir en bil helt enkelt ett mordvapen.
          </note>
          <note>
            Denna brottslighet måste avbrytas i tid, innan den får sådana
            tragiska konsekvenser. Det är bakgrunden till att jag initierade
            översynen av lagstiftningen förra året. Inriktningen på denna
            är att vi ska ha högre straffskalor för trafikbrott. Då ser man
            över hela linjen, oavsett vad det är för brott vi talar om. I
            dag är straffskalorna så pass låga att man inte ens kan gripa
            och frihetsberöva en person som ägnar sig åt olovlig körning,
            alltså kör utan körkort eller misstänks för rattfylleri. Maxstraffet
            måste då vara ett års fängelse, och det är det inte i dag.
          </note>
          <note>
            Vi måste alltså ha en högre straffskala för den här typen av
            brott så att vi kan göra tidiga ingripanden. Som vi skriver i
            direktivet måste vi också ha särskilt höga straffskalor för den
            som gång på gång återfaller i trafikbrott. Vi får se vad utredaren
            landar i, men man tänker sig någon form av lösning där det handlar
            om att döma enligt en särskild straffskala, som ligger väsentligt
            högre än den gör i dag, när det gäller människor som vid upprepade
            tillfällen begår de här brotten.
          </note>
          <note>
            Detta ska vi göra. Vi får betänkandet i slutet av sommaren. Därefter
            blir det en vanlig remisstid, och jag tänker mig sedan en lagskärpning
            under nästa år. Jag är angelägen om att ha ett bra samarbete i
            riksdagen så att vi landar rätt i frågan, och jag kommer säkert
            också att vilja hålla Ingemar Kihlström informerad om hur processen
            går till.
          </note>
          <note>
            Vi delar nog grunduppfattning i det här läget: Vi kan inte lägga
            fingrarna emellan när det gäller de här fallen, och vi är därför
            beredda att skär ­ pa lagstiftningen.
          </note>
          <note type="speaker">
            Anf. 13 INGEMAR KIHLSTRÖM (KD):
          </note>
          <note>
            Herr talman! Tack så mycket för utvecklande svar från justitie-
            och migrationsminister Morgan Johansson!
          </note>
          <note>
            Polisutredningen visade att den förare vi talar om var dömd för
            våldsbrott och rattfylleri. Han dömdes då till skyddstillsyn.
            I det här fallet hade socialtjänsten en modell där man gav honom
            en mobiltelefon med blåsinstrument för att logga hans nykterhet.
            Det visade sig att polisen under polisutredningen inte hade möjlighet
            att få ut loggen. Man har alltså ingen möjlighet att följa upp
            detta i polisutredningen, där det borde vara motiverat, utifrån
            det faktum att socialtjänsten vägrade att lämna ut loggen. Jag
            tycker att man borde se över dagens system så att polisen, när
            det är motiverat i samband med polisutredningar, skulle kunna
            ta del av socialtjänstens logg.
          </note>
          <note>
            Vi kan konstatera att det i det här fallet gäller en person som
            saknar körkort och som har en missbruksproblematik. Trots det
            står han som ägare till över ett trettiotal bilar. Jag vet att
            det har tagits steg i riktning mot att komma till rätta med problematiken
            med bilmålvakter, men jag tror ändå att vi behöver skärpa aktiviteterna.
          </note>
          <note>
            Jag vill följa upp det hela lite grann. Det sägs i svaret att
            det under förra mandatperioden infördes en reform som innebar
            att fler gärningar skulle behandlas som återfall och mötas av
            skärpta straff.
          </note>
          <note>
            Jag har därför några frågor till justitie- och migrationsminister
            Morgan Johansson: Delar justitieministern min bedömning att lagarna
            bör justeras så att polisen kan få ut loggar från till exempel
            nykterhetstest er ? Anser justitieministern att lagstiftningen
            mot bilmålvakter är tillräcklig i ljuset av att man som missbrukare
            utan körkort kan äga 32 bilar? Och anser ministern att den reform
            under förra mandatperioden som nämns i interpellationssvaret om
            ökade straff vid återfall har nått sitt mål och är enligt den
            nivå som regeringen satte upp?
          </note>
          <note type="speaker">
            Anf. 14 Justitie- och migrationsminister MORGAN JOHANSSON (S):
          </note>
          <note>
            Herr talman! Det är faktiskt första gången jag stöter på frågan
            om polisen och uppgifterna i socialtjänstens logg. Men jag tar
            gärna med mig den tillbaka för att se hur regelverket ser ut.
            Det handlar förstås om sekretessregler mellan socialtjänsten och
            polisen. Jag får lov att säga att det förefaller väldigt egendomligt
            om ordningen är på detta sätt, men det kan man helt enkelt åtgärda.
          </note>
          <note>
            När det gäller bilmålvakter gjorde vi en förändring under förra
            mandatperioden som gjorde det lättare att beslagta bilar som står
            skrivna på bilmålvakter. Det handlar då till exempel om stora
            mängder upplupna parkeringsböter för bilar som står på gatorna.
            Förändringen innebär att man i storstäderna har kunnat bogsera
            bort tusentals målvaktsbilar från gatorna och fått dem skrotade.
            Denna lagstiftning finns nu på plats.
          </note>
          <note>
            På Näringsdepartementet görs också en särskild översyn av regleringen
            av registrering av bilar. Inriktningen är att det måste finnas
            en ordning där vi kan sätta ett tak för hur många bilar som får
            stå skrivna på en person. I det här fallet hade personen inte
            ens körkort, vilket ger en särskild dimen ­ sion till det hela.
            Processen när det gäller registrering av bilar sker alltså på
            Näringsdepartementet, och där ansvarar Tomas Eneroth. Vi kommer
            att kunna leverera förslag om detta under perioden.
          </note>
          <note>
            När det gäller den bredare frågan om återfall i brott – och nu
            talar vi inte bara om trafikbrott utan om återfall i brott totalt
            sett – sker det också en översyn. Det handlar just om hur man
            ska se på det som populärt kallas för straffrabatt i de här fallen.
            Där vill vi också gå i skärpande riktning. Det görs en särskild
            översyn av frågan, men då handlar det inte bara om trafikbrott.
          </note>
          <note>
            Ingemar Kihlström var också inne på detta med villkorlig frigivning,
            det vill säga att när man väl sitter i fängelse får man möjlighet
            till villkorlig frigivning under den sista tredjedelen av tiden
            för att kunna återanpassa sig i samhället. Det tycker jag i grunden
            är en ganska bra modell, som de allra flesta länder har. Det finns
            många länder som har halvtidsfrigivning, men vi har sed an ganska
            många år tillbaka tvåtredjedels frigivning.
          </note>
          <note>
            Jag vill dock skärpa reglerna och villkoren för dem som friges
            villkorligt. Jag vill göra det möjligt att utföra fler drogtester
            under den tid man är villkorligt frigiven. Jag vill göra det möjligt
            att övervaka dessa individer med fotboja om det skulle behövas
            i särskilda fall. Jag vill också utöka möjligheterna att förverka
            den villkorliga frigivningen om personerna skulle begå brott under
            den tid som de är villkorligt frigivna. Det finns en särskild
            utredning som har sett över detta, och vi kommer att först gå
            till Lagrådet och därefter till riksdagen under våren med detta
            för att skärpa kraven på dem som är villkorligt frigivna.
          </note>
          <note>
            Slutligen: När det gäller trafikbrotten ser jag fram emot a tt
            få betänk ­ andet under slutet av sommaren. Det är Anne Rapp,
            som är hovrättsråd i Västra Sverige, som gör utredningen, och
            jag är säker på att hon kommer att landa på ett sätt som gör att
            vi väsentligt skärper synen på den här typen av brott.
          </note>
          <note type="speaker">
            Anf. 15 INGEMAR KIHLSTRÖM (KD):
          </note>
          <note>
            Herr talman! Tack för svaren från justitie- och migrationsministern!
            Jag finner också att vi har en stor samsyn i grundfrågan: Vi ska
            hitta fram till en modell där vi både förbättrar uppföljningen
            av brott och förhindrar att nya brott sker.
          </note>
          <note>
            Händelsen i Dalarna påminner oss i mina ögon om att det finns
            skäl för förbättringar och att det finns saker som kan förstärkas.
            Jag är glad att vi har en samsyn på detta. Jag vill gärna hitta
            en gemensam väg framåt där vi har kraftfulla åtgärder för att
            motverka återfallsförbrytare och kraftfulla insatser som lämplig
            straffnivå för att stävja både vanliga och grövre trafikbrott.
            Det handlar också om att finna aktiva och verkningsfulla insatser
            för att motverka bilmålvakter. Visserligen ser jag ett behov av
            att också skärpa straffnivån, och jag vill även se över hur vi
            hanterar principerna för återfallsförbrytare och den tid som de
            ska ha i fängelse, men jag tackar ändå för svaret och ser fram
            emot att utredningarna presenteras. Det är en stor mängd utredningar
            som är på gång, och det blir intressant att se innehållet.
          </note>
          <note type="speaker">
            Anf. 16 Justitie- och migrationsminister MORGAN JOHANSSON (S):
          </note>
          <note>
            Herr talman! Tack, Ingemar Kihlström, för debatten! Jag tror
            att det framgår att vi har en gemensam syn på i vilken riktning
            vi ska gå. Det finns ett antal processer som nu är på gång. Som
            jag sa tidigare kommer redan om några veckor lagrådsremissen om
            skärpt tillsyn av dem som är villkorligt frigivna, med bland annat
            utökade möjligheter till drogtester, förverkande av den villkorliga
            frigivningen och övervakning med fotboja. Den kommer alltså om
            några veckor. I slutet av sommaren kommer resultatet av översynen
            när det gäller trafikbrotten, och den kommer också att gå i skärpande
            riktning.
          </note>
          <note>
            Sedan har vi bilmålvaktsfrågeställningen , där vi har gjort en
            hel del för att få undan målvaktsbilarna som är en del i en organiserad
            kriminalitet som är djupt besvärlig på många sätt. Det handlar
            om att vi tar ytterligare steg för att få undan den här typen
            av verksamhet.
          </note>
          <note>
            Sedan vill jag också lägga till att för att det här i grunden
            ska fungera krävs också en stark polisiär närvaro och starka resurser
            i polisväsendet så att man klarar av att göra tillsynen och själva
            brottsutredningen. Vi bygger ut polisverksamheten med 10 000 fler
            anställda fram till 2024. Bara under det här året kommer ungefär
            1 500 nya poliser ut från polisutbildningen. Då gäller det att
            se till att denna förstärkning kommer hela landet till del och
            att man kan förstärka sin verksamhet just när det gäller att bekämpa
            trafikbrott.
          </note>
          <note>
            Det här är en fråga som jag tror att vi kan jobba tillsammans
            med, och jag är angelägen om att hålla riksdagen informerad om
            hur det går i den här processen.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2018/19:53 om Lantmäteriets verksamhet
          </note>
          <note type="speaker">
            Anf. 17 Statsrådet PER BOLUND (MP):
          </note>
          <note>
            Herr talman! Lars Beckman har frågat mig vad jag och regeringen
            avser att göra under kommande tid för att handläggningstiderna
            på Lantmäteriet ska minska väsentligt. Lars Beckman har också
            frågat mig om jag är beredd att vidta några åtgärder för att ge
            kommunerna möjligheter att lösa dagens problem själva med kommunal
            lantmäteriförrättning.
          </note>
          <note>
            Som Lars Beckman konstaterar visar Lantmäteriets rapport Den
            samlade fastighetsbildningsverksamheten att det finns en stor
            variation mellan handläggningstiderna för landets lantmäterimyndigheter.
            Lantmäteriet påtalar även att detta innebär att servicen för medborgare,
            företag och myndigheter är olika i olika delar av landet. Både
            jag och regeringen anser att detta, tillsammans med de långa handläggningstider
            som vissa lantmäterimyndigheter har, är ett allvarligt problem
            för bostadsbyggandet och för många andra delar av samhället.
          </note>
          <note>
            Regeringen har därför gett Lantmäteriet ett flertal uppdrag för
            att komma till rätta med problemen. Regeringen har stärkt Lantmäteriets
            ledning genom att utse fyra nya styrelseledamöter, däribland en
            ny styrelseordförande. Dessutom utsågs en ny generaldirektör för
            drygt ett år sedan. Lantmäteriet har bland annat fått i uppdrag
            att redovisa hur myndigheten arbetar för att attrahera, anställa
            och utveckla personal som är nödvändig för verksamheten, inklusive
            en analys av hur myndigheten utvecklar verksamheten för att uppnå
            detta.
          </note>
          <note>
            Regeringen har även gett Lantmäteriet i uppdrag att redovisa
            vilka åtgärder myndigheten avser att vidta för att minska handläggningstiderna
            och hur ärenden kan prioriteras utifrån samhällets varierande
            behov. Vidare har Lantmäteriet fått i uppdrag att ta fram och
            införa en ny uppföljningsmodell samt redovisa, analysera och utvärdera
            nyckeltal. Nyckeltalen är en utgångspunkt för att kunna mäta effekten
            av olika åtgärder samt vid behov kunna prioritera och vidta ytterligare
            åtgärder. Det skapar förutsättningar för ett nytt sätt att planera
            och styra fastighetsbildningsverksamheten. Arbetet med införandet
            av den nya uppföljningsmodellen och dess resultat ska delredovisas
            i april 2019 och därefter löpande i myndighetens årsredovisning.
            Ytterligare åtgärder bör invänta resultaten från detta arbete.
          </note>
          <note>
            När det gäller Lars Beckmans andra fråga har motsvarande frågor
            från Beckman besvarats i riksdagen vid ett flertal tillfällen.
            Det har då bland annat redogjorts för hur en ansökan om kommunal
            lantmäterimyndighet hanteras och att prövningen av en sådan sker
            på rättsliga grunder.
          </note>
          <note>
            Under 2017 gav regeringen Statskontoret i uppdrag att utvärdera
            hur organiseringen av fastighetsbildningen i en statlig och ett
            antal kommunala lantmäterimyndigheter fungerar utifrån kraven
            på en enhetlig, rättssäker och effektiv fastighetsbildning. Statskontoret
            konstaterar i sin rapport Delat ansvar för fastighetsbildning
            att det delade huvudmannaskapet bland annat bidrar till inlåsning
            av resurser och konkurrens om personal, samt att bristen på lantmätare
            har gjort problemet mer påtagligt. Statskontoret drar slutsatsen
            att detta är en av orsakerna till problemet med lantmäterimyndigheternas
            långa handläggningstider. Jag delar Statskontorets bedömning.
          </note>
          <note>
            I den rapport från Lantmäteriet som Lars Beckman hänvisar till
            framgår det att långa handläggningstider inte är ett problem som
            enbart är begränsat till den statliga lantmäterimyndigheten utan
            att detta problem även förekommer hos ett antal kommunala lantmäterimyndigheter.
            Mot denna bakgrund framstår det som högst tveksamt att handläggningstiderna
            skulle gå att minska genom att underlätta för enskilda kommuner
            att inrätta egna kommunala lantmäterimyndigheter. Jag är därför
            inte beredd att vidta några sådana strukturåtgärder.
          </note>
          <note type="speaker">
            Anf. 18 LARS BECKMAN (M):
          </note>
          <note>
            Herr talman! Tack, statsrådet, för svaret! Jag är inte säker
            på att alla de som nu väntar på att få hjälp av staten kommer
            att tycka att svaret hjälper dem på vägen, men vad vet jag.
          </note>
          <note>
            Herr talman! Det finns ett viktigt samhällskontrakt mellan staten
            och samhället och medborgarna. Man ska förvänta sig att brott
            klaras upp om de sker. Man ska förvänta sig en så enkel sak som
            att E4:an är körbar när det snöar. Man ska förvänta sig att få
            sjukvård om man är sjuk. Man ska förvänta sig att ens föräldrar
            tas om hand i äldreomsorgen. Och, herr tal ­ man, man ska förvänta
            sig att staten kan leverera en så enkel sak som en fastighetsbildning
            om man vill bygga. Det är det som den här interpella ­ tionen
            handlar om.
          </note>
          <note>
            De genomsnittliga tiderna är i dag väldigt höga. I genomsnitt
            tog det 63 veckor från ansökan till myndighetsbeslut om fastighetsbildning
            under det första halvåret 2018. Det är över ett år, herr talman.
            Det är klart att det då krävs konkreta åtgärder. Det krävs konkret,
            resolut handling från reger ­ ingen för att bryta det här mönstret.
          </note>
          <note>
            Jag har varit på besök hos många kommuner som upplever en stark
            frustration över att staten inte levererar enligt sitt samhällskontrakt.
            Man har företagare som vill expandera. Man har företagare som
            vill bygga ut sin verksamhet. Man har företagare som vill skapa
            jobb i Ljusdal, men de kan inte göra det på grund av att staten
            inte levererar enligt sitt samhällskontrakt.
          </note>
          <note>
            Människor vill bygga hus. Staten levererar inte. Det är över
            ett års väntetid på en så enkel sak som fastighetsbildning. Att
            byta styrelseordförande kan säkert hjälpa. Att förstärka styrelsen
            kan säkert hjälpa. Men det jag önskar att statsrådet skulle ha
            talat om, och det kanske kommer i nästa anförande, är vad man
            kan göra med dagens nya teknik. Hur kan öppna geodata hjälpa till
            i de här processerna? Hur kan digitala processer i it-nationen
            Sverige 2019 vara snabbare och mer behjälpliga?
          </note>
          <note>
            Jag har noterat att regeringen skriver att det ska komma besked
            om öppna geodata. Det skrev man i budgeten 2017 och i budgeten
            2018, men det är väl lämpligt nu att statsrådet berättar om vart
            man är på väg.
          </note>
          <note>
            Det finns andra konkreta regelförenklingar man kan göra. Jag
            har ställt en skriftlig fråga som statsrådet säkert håller på
            att besvara och som handlar om andelstal i vägsamfällighetsföreningar.
            Det är en relativt enkel sak som regeringen skulle kunna göra
            och som skulle underlätta dramatiskt även för Lantmäteriet.
          </note>
          <note>
            Herr talman! Det handlar om samhällskontraktet. Det handlar om
            statens roll i bostadsbyggandet. Jag noterade att statsrådet i
            en interpellationsdebatt tidigare i veckan tyckte att bostadskrisen
            är överdriven. Jag är inte säker på att alla de runt om i Sverige
            som försöker få en bostad delar statsrådets uppfattning att bostadskrisen
            är överdriven. Här handlar det om en viktig del i att få fart
            på bostadsbyggandet i Sverige. Det är en viktig del att företag
            även i mitt hemlän Gävleborg ska kunna expandera sin verksamhet
            utan att behöva vänta ett år på en sådan relativt enkel sak som
            en fastighetsbildning.
          </note>
          <note type="speaker">
            Anf. 19 Statsrådet PER BOLUND (MP):
          </note>
          <note>
            Herr talman! Till att börja med är det viktigt att vi håller
            oss till rätt fakta. 63 veckor stämmer inte. Den tid det handlar
            om är 53 veckor. Därmed inte sagt att det skulle vara något slutgiltigt
            mål eller att det är bra. Vi tycker fortfarande att det är för
            lång tid. Men rätt ska vara rätt.
          </note>
          <note>
            Det finns också en fara i att försöka förenkla viktiga myndighetsbeslut.
            När man säger att fastighetsbildning är en enkel sak låter det
            som att det går att riva av på en kafferast eller liknande. Det
            är att ge en felaktig bild av en viktig ärendehantering. Det kan
            handla om väldigt stora summor pengar och viktiga verksamheter.
            Vi måste ha respekt för att det är en viktig myndighetshandläggning
            och se till att den fungerar och är rättssäker, funktionell och
            effektiv.
          </note>
          <note>
            Som jag sa i mitt svar tycker vi att det behöver göras mer för
            att korta handläggningstiderna. Med den struktur vi har i Sverige
            är det framför allt myndigheterna som ansvarar för sina verksamheter.
            Vi har självstyrande myndigheter som har stort ansvar för att
            organisera sina egna verksamheter. Det vi gör är att ge tydliga
            direktiv till myndigheterna om att arbeta ännu mer intensivt med
            att försöka korta handläggningstiderna.
          </note>
          <note>
            Vi har redan vidtagit ett antal olika åtgärder och kommer att
            fortsätta arbeta med frågan. Vi har i ett regleringsbrev gett
            myndigheten i uppdrag att redovisa arbetet med kompetensförsörjningen,
            som såklart är viktig. Om man inte har rätt handläggare med rätt
            kompetens är det svårt att be ­ driva bra lantmäteriverksamhet.
            Redan i januari 2017 gav vi också myn ­ digheten i uppdrag att
            redovisa åtgärder för att korta handläggningstiderna. Då hade
            vi som målsättning att handläggningstiden skulle minska från 47
            till högst 40 veckor.
          </note>
          <note>
            Vi har som sagt sett till att Lantmäteriet får en förnyad styrelse.
            Det är viktigt att ha en ledning som klarar av att prioritera
            och styra verksamheten på ett bra sätt. I det har styrelsen och
            ordföranden självklart en viktig roll. Dessutom har vi utsett
            en ny generaldirektör. Det krävs också en ledning som klarar av
            att organisera verksamheten på ett bra sätt.
          </note>
          <note>
            Nu har vi gett Statskontoret i uppdrag att utvärdera organiseringen
            av fastighetsbildningen. Vi har nu fått ett underlag som vi kan
            använda för att utvärdera hur man kan gå vidare med det arbetet.
          </note>
          <note>
            I december 2017 gav vi också i ett regleringsbrev i uppdrag att
            redovisa uppgifter för den samlade fastighetsbildningsverksamheten,
            just för att få ännu bättre underlag framöver.
          </note>
          <note>
            Nu har vi gett Lantmäteriet i uppdrag att ta fram en målsättning
            för nyckeltal och att arbeta med att ta fram bättre möjligheter
            för att mäta verksamheten, så att vi får möjlighet att prioritera
            och se till att man effektiviserar så mycket som möjligt. I regleringsbrevet
            för 2018 fick Lantmäteriet också i uppdrag att fortlöpande ta
            fram nyckeltal och redovisa aktuella nyckeltal. En delredovisning
            kommer redan nu i april 2019. Där får vi bättre underlag för att
            gå vidare och se vilka åtgärder som kan vidtas framöver för att
            få en ännu bättre verksamhet.
          </note>
          <note>
            Jag tycker att Lars Beckman ibland söker efter väldigt enkla
            svar. Det är ändå en komplicerad verksamhet. Därför behöver vi
            hitta långsiktiga svar. Lars Beckman duckar kanske för frågan
            om utbildning och när det gäller att se till att vi har tillräckligt
            många kompetenta handläggare. Jag är bekymrad över hur Moderaterna,
            tillsammans med Kristdemokraterna och Sverigedemokraterna, har
            hanterat den frågan.
          </note>
          <note>
            I budgeten för 2018 aviserade regeringen en stor utbildningssatsning
            för just samhällsbyggnad som skulle trappas upp successivt. 14
            miljoner redan i första budgeten skulle trappas upp stegvis till
            112 miljoner kronor. Men i den budget som Moderaterna lade fram
            på riksdagens bord och som klubbades igenom med stöd av Sverigedemokraterna
            finns det ingen sådan upptrappning. Det leder till att vi inte
            får den utökning av kompetensen som behövs för att långsiktigt
            kunna hantera handläggningstiderna. Jag tycker att Lars Beckman
            ska ge besked om varför man har prioriterat på det sättet.
          </note>
          <note type="speaker">
            Anf. 20 LARS BECKMAN (M):
          </note>
          <note>
            Herr talman! Statsrådet talar i fyra minuter om uppdrag och om
            att man har bytt styrelse och styrelseordförande. Men jag noterar
            att statsrådet inte talar om öppna geodata. Jag noterar att statsrådet
            inte talar om vikten av digitala processer. Och jag noterar att
            statsrådet inte talar om till exempel den konkreta regelförändrin
            g som skulle innebära att man kunde ändra andelstal för enskilda
            vägar. Det handlar om konkreta saker som gör skillnad.
          </note>
          <note>
            Om statsrådet är kvar om fyra år – det vet vi ju inte; det är
            en ganska osäker liten regering – kommer vi sannolikt att stå
            här och tala om samma saker igen. Det är det vi har gjort de senaste
            fyra åren, herr talman. Det har pratats och pratats. Och tiderna
            har blivit längre och längre.
          </note>
          <note>
            Nej, herr talman, jag tar inte lätt på fastighetsbildningar –
            tvärtom. Jag inledde mitt första inlägg med att säga att staten
            har ett viktigt samhällskontrakt. Samhällets grundläggande funktioner
            måste fungera. När jag säger enkel fastighetsbildning menar jag
            att en fastighetsbildning sannolikt är enklare för staten att
            genomföra än till exempel en polisutredning om ett mord.
          </note>
          <note>
            Herr talman! Det grundläggande samhällskontraktet måste fungera.
            Jag tror att medborgarna, som betalar en av världens högsta skatter,
            förväntar sig att staten inte tar år på sig med fastighetsbildningar.
          </note>
          <note>
            Om jag fick prioritera skulle jag exempelvis prioritera resurser
            till de här åtgärderna i stället för att prioritera att miljarder
            ska gå till att vuxna, friska människor ska vara lediga genom
            att få ett friår. Samhällets grundläggande funktioner måste fungera
            innan man som regering är beredd att lägga miljarder på att ge
            vuxna människor ledigt i form av ett friår. Samhällskontraktet
            måste hållas om Sverige ska hålla ihop.
          </note>
          <note>
            Jag har varit ute i kommunerna och träffat upprörda kommunalråd
            som säger: ”Här i min kommun hindras expansionen av att staten
            inte levererar sin del av verksamheten.” I många kommuner säger
            man att man skulle vilja ha egen möjlighet till lantmäteriförrättning.
          </note>
          <note>
            Statskontoret säger att det skulle leda till konkurrens om personal.
            Och statsrådet håller uppenbarligen med. Det kan såklart konkret
            betyda att lö ­ nerna blir högre, därför att det är en attraktiv
            yrkesgrupp. I en marknads ­ ekonomi kan det i sin tur leda till
            att fler söker sig till yrket.
          </note>
          <note>
            Jag ser inte konkurrens om personal som det viktigaste argumentet
            mot att ge kommunerna möjlighet att förändra och påverka sin egen
            och näringslivets situation. Löner som stiger kanske till och
            med skulle vara det mest effektiva medlet för att få fler att
            söka sig till ett viktigt yrke. Ja, det kanske skulle innebära
            att avgifterna blir högre. Men det kanske också skulle innebära
            att år av väntan i stället blir till någon månad, vilket vore
            rimligt.
          </note>
          <note>
            Jag skulle gärna vilja få statsrådets syn på öppna geodata. Kan
            de hjäl ­ pa till här? Har regeringen och statsrådet en plan för
            digitala processer? Det har varit passiva svar fram till nu. Eller
            är det på det sättet att köerna kommer att fortsätta öka och att
            staten inte heller de närmaste åren kommer att leverera sin del
            av samhällskontraktet? Och vad, rent konkret, är det som statsrådet
            förväntar sig kommer att leda till att väntetiderna för fastighetsbildningar
            kortas dramatiskt?
          </note>
          <note type="speaker">
            Anf. 21 Statsrådet PER BOLUND (MP):
          </note>
          <note>
            Herr talman! Det är lätt att lyfta fram en siffra i budgeten
            och säga att om man bara gjorde det i stället skulle det lösa
            problemet. Då tycker jag att Lars Beckman ska förklara varför
            Moderaterna i den budget som de lade fram, och som röstades igenom
            med hjälp av Sverigedemokraterna, prioriterade att sänka skatten
            framför allt för dem som har höga inkomster i stället för att,
            som jag nämnde, prioritera att satsa på utbildningen av just lantmätare
            och samhällsbyggnadsexperter. Det skulle kunna vara ett sätt att
            tillgodose den kompetensefterfrågan som finns.
          </note>
          <note>
            Vi har uppenbarligen en utmaning när det gäller att se till att
            det finns tillräckligt många som klarar av att handlägga, oavsett
            om det är i kommunala lantmäterimyndigheter eller i den statliga
            lantmäterimyndigheten. En utbildningssatsning, som den förra regeringen
            föreslog men som Moderaterna valde att inte gå vidare med, skulle
            vara en del av en lösning på en sådan utmaning. Där prioriterade
            Moderaterna uppenbarligen på ett annat sätt. Lars Beckman får
            gärna förklara varför man tyckte att det var en felprioritering
            att utbilda dem som kan få den kompetens som behövs i stor utsträckning.
          </note>
          <note>
            Nu ska Uppsala universitet glädjande nog i alla fall sätta igång
            med en ny utbildning för lantmätare: Lantmäteriprogrammet, juridisk
            inriktning. Vi rör oss alltså i rätt riktning. Men jag skulle
            gärna se att det gick i en snabbare takt.
          </note>
          <note>
            När det gäller digitalisering av processerna är det ett arbete
            som pågår med hög intensitet. Där kommer vi alltså att fortsätta
            leverera. Att använda de nya digitala verktygen så effektivt som
            möjligt tror jag kommer att vara en del av lösningen. Även arbetet
            med öppna geodata pågår med full fart. Där har vi även EU-regelverk
            att följa. Det kommer regeringen alltså att leverera utifrån.
          </note>
          <note>
            Jag tycker att Lars Beckman ibland har en tendens att förenkla
            debatten. Man kan till exempel jämföra den kommunala lantmäteriverksamheten
            med den statliga. På Lars Beckman låter det som att detta skulle
            vara lösningen på problemen. Men det är lätt att konstatera att
            det inte är så att den kommunala verksamheten generellt sett alltid
            har kortare handläggningstider än vad den statliga lantmäterimyndigheten
            har.
          </note>
          <note>
            Man kan lätt i en lista se att Stockholm, Helsingborg, Uddevalla,
            Mo ­ tala, Hässleholm, Landskrona, Haninge, Varberg, Sandviken,
            Örn ­ skölds ­ vik och Västerås har längre genomsnittliga handläggningstider
            än vad den statliga lantmäterimyndigheten har.
          </note>
          <note>
            Då ska man också komma ihåg att det är en väldigt stor skillnad
            mellan dessa myndigheter. Statliga Lantmäteriet handlägger 3 200
            ärenden under den tid som till exempel Sandviken handlägger 8.
            Det är alltså en väldigt stor skillnad i volym i fråga om dessa
            ärenden.
          </note>
          <note>
            Jag tycker att Lars Beckman duckar lite grann i en viktig fråga
            som handlar just om kompetens. Där har vi en utmaning. Det visar
            också Statskontorets utredning väldigt tydligt. När verksamheten
            är uppdelad på många olika myndigheter blir det konkurrens om
            personal. Det blir svårt att hitta den kompetens som behövs. Exempel
            på effekterna är att Lantmäteriet har 56 procent av alla handläggare,
            men de hanterar 76 procent av alla ärenden. Skulle man kunna se
            till att de får större möjligheter att rekrytera den kompetens
            de behöver tror jag att det skulle kunna bidra till att handläggningstiderna
            kortas.
          </note>
          <note>
            Nu tycker jag att man ska ha respekt för processer. Jag tycker
            att det är bra att man, innan man går till beslut, har ett bra
            underlag. Jag tycker att Lars Beckman också borde ha respekt för
            den processen. Vi har gett Lantmäteriet i uppdrag att komma med
            förslag och komma med en redovisning. I april, när vi har ett
            bättre underlag, har vi möjlighet att utifrån det fatta beslut
            om vilka som är de bästa vägarna för att korta handläggningstiderna.
          </note>
          <note>
            En sak är vi överens om, och det är att handläggningstiderna
            är för långa. Vi har också en gemensam målsättning: att försöka
            få ned dem. Jag hoppas att vi kan arbeta tillsammans när vi har
            ett bättre beslutsunderlag med att ta konkreta steg för att effektivisera
            och därmed också få en effektiv samhällsbyggnadsprocess framöver.
          </note>
          <note type="speaker">
            Anf. 22 LARS BECKMAN (M):
          </note>
          <note>
            Herr talman! Det är intressant att statsrådet pratar om skatter.
            Det är nämligen denna regering, MP-S-regeringen, som tänker ta
            bort värnskatten från den 1 januari, enligt den januariöverenskommelse
            ni har. Ni ska alltså ta bort skatten för dem som tjänar mest
            och finansiera det med en grön skatteväxling, som enligt din statsrådskollega
            i SVT:s Agenda ska finansieras med chockhöjda bensin- och drivmedelsskatter
            för alla som bor på landsorten.
          </note>
          <note>
            De som bor i storstäderna ska få borttagen värnskatt, och de
            som bor på landsorten ska betala. Det är en intressant fördelningspolitik.
          </note>
          <note>
            Herr talman! I regeringsförklaringen står det att bostadsbyggandet
            ska göras snabbare, billigare och mer hållbart. Den statliga fastighetsbildning
            ­ en är naturligtvis avgörande för att det ska fungera.
          </note>
          <note>
            Jag tycker att statsrådet visar en nonchalans för de kommuner
            som känner att de inte har rådighet över sin egen situation i
            kommunen. Staten levererar inte enligt sitt samhällskontrakt.
            Staten skapar långa väntetider, som gör att utvecklingen i enskilda
            kommuner hindras.
          </note>
          <note>
            Det finns någonting som skiljer mig och statsrådet åt. Man talar
            till exempel om konkurrens om personal och tycker att det är ett
            problem. Det kanske är det som till och med är lösningen när det
            gäller att få fler att gå en utbildning med en väldigt viktig
            inriktning – samhällsplanering. Om man ger kommunerna möjlighet
            kommer kanske lönerna att stiga. Det kanske i sin tur gör att
            fler väljer denna viktiga utbildning som gör att de är med och
            bygger Sverige.
          </note>
          <note>
            Verkligheten slår alltid retorik, herr talman. Verkligheten är
            att Lantmäteriet har längre handläggningstider än staten i genomsnitt,
            och då ska man veta att staten inte är särskilt snabb.
          </note>
          <note>
            Jag tycker att det är bra att statsrådet nu har sagt att han
            vill prioritera denna fråga. Det finns säkert all anledning att
            under året återkomma till den här debatten om inte tiderna kortas.
          </note>
          <note type="speaker">
            Anf. 23 Statsrådet PER BOLUND (MP):
          </note>
          <note>
            Herr talman! Det är väl ett säkert tecken på att argumenten börjar
            tryta när man som interpellant rör sig till områden som ligger
            väldigt långt från själva kärnfrågan.
          </note>
          <note>
            Att börja prata om skattepolitik generellt kanske inte bidrar
            till att vi kommer fram till en lösning när det gäller Lantmäteriets
            verksamhet och handläggningstider. Men jag kan konstatera att
            Lars Beckmans beskrivning av den skattepolitik som denna regering
            bedriver är fullständigt felaktig.
          </note>
          <note>
            Vi ska sänka värnskatten. Det ska vi göra på grund av att vi
            har tagit stort ansvar i en svår politisk situation, och det var
            ett krav från de samarbetspartier som nu ingår i regeringsunderlaget
            – Centerpartiet och Liberalerna. Men vi har också sagt att vi
            ska göra en skatteöversyn där det vägledande ska vara att vi ska
            minska de ekonomiska klyftorna. Till skillnad från hur det var
            under den tidigare borgerliga regeringens tid, då klyftorna ökade
            väldigt mycket, kommer vi att se till att försöka minska de ekonomiska
            klyftorna.
          </note>
          <note>
            Jag konstaterar att ordet samhällskontrakt har använts flitigt
            i denna debatt av Lars Beckman. Jag tycker att det är viktigt
            att se att det i samhällskontraktet också ingår att se till att
            skapa förutsättningar för en väl fungerande verksamhet – långsiktigt.
          </note>
          <note>
            Det är lätt att konstatera att det inte går att utbilda sig om
            det inte finns tillräckligt många utbildningsplatser. Man kan
            höja lönen hur mycket som helst, men finns det inte utbildningsplatser
            går det inte att välja utbildningen och därmed ta den karriärvägen.
          </note>
          <note>
            Moderaterna prioriterade i sin budget ned den ambition som den
            rödgröna regeringen hade: att se till att vi kontinuerligt skulle
            bygga ut antalet utbildningsplatser. Jag tycker att det var ett
            exempel på att man inte tog ett ansvar för samhällskontraktet.
            Man gav inte förutsättningar för de individer som skulle vilja
            söka sig till den här karriären eller för de myndigheter som har
            utmaningen att hitta kompetent personal. Det tycker jag var en
            felprioritering. Jag hoppas att vi ska kunna komma tillbaka till
            en bättre prioritering.
          </note>
          <note>
            Men vi kommer också att använda många andra verktyg. Digitalisering
            och öppna geodata är ett par av dem. Vi kommer att få bättre underlag
            när vi låter myndigheten leverera förslag. Jag hoppas att Lars
            Beckman kan ha tålamod nog att åtminstone invänta det underlaget
            innan han kräver handling.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellationerna 2018/19:4 och 21 om utvecklingen
            i Venezuela
          </note>
          <note type="speaker">
            Anf. 24 Utrikesminister MARGOT WALLSTRÖM (S):
          </note>
          <note>
            Herr talman! Kerstin Lundgren har frågat mig vilka initiativ
            jag har tagit i FN, EU och bilateralt med Limagruppen för att
            öka pressen på Maduroregimen att sluta fängsla demokratin, om
            jag i likhet med till exempel Limagruppen anser att Maduro inte
            är Venezuelas legitima president samt om jag stöder kravet på
            att ICC driver på undersökningar för att kunna nå rättvisa i fråga
            om eventuella brott mot mänskligheten.
          </note>
          <note>
            Ludvig Aspling har frågat mig om jag anser att valet i Venezuela,
            som hölls i maj 2018, genomfördes på ett fritt och rättvist sätt,
            om Sveriges regering kommer att besluta att erkänna Juan Guaidó
            som Venezuelas legitima, tillförordnade president och om jag kommer
            att agera för att EU beslutar att erkänna Juan Guaidó som Venezuelas
            legitima, tillförordnade president.
          </note>
          <note>
            Jag väljer att besvara interpellationerna i ett sammanhang.
          </note>
          <note>
            De senaste veckorna har varit mycket spända i Venezuela, och
            reger ­ ingen följer förstås utvecklingen nära. Krisen följer
            på en lång period av instabilitet. Oppositionen har kvästs genom
            gripanden och hård repression. Nationalförsamlingen, som är demokratiskt
            vald, har underminerats genom etablerandet av en alternativ konstituerande
            församling. Ekonomin är i fritt fall efter många år av misskötsel.
            Inflationen överstiger obegripliga 1 miljon procent. Oljeproduktionen
            har rasat. Vid sidan av den politiska och ekonomiska krisen råder
            en tragisk humanitär kris med utbredd brist på basvaror och mediciner.
            Undernäring och barnadödlighet rakar i höjden. Sjukvården har
            kollapsat. Och upp till 3 miljoner människor har lämnat landet.
          </note>
          <note>
            Det är hög tid att venezuelanerna fritt och fredligt får bestämma
            sin framtid.
          </note>
          <note>
            Sverige har ingen ambassad i Caracas utan följer händelseutvecklingen
            nära genom bland annat FN, EU och andra samarbetspartner i landet.
          </note>
          <note>
            Sverige agerar främst genom EU för att verka för en fredlig lösning
            i Venezuela. I maj 2018 antog EU rådsslutsatser om Venezuela där
            man konstaterar att presidentvalen i maj saknade all trovärdighet
            och nödvändiga garantier för inkluderande och demokratiska val.
            Därtill upprepade EU behovet av att erkänna och respektera samtliga
            demokratiskt valda institutioner, i synnerhet nationalförsamlingen.
            Man krävde även frisläppan ­ de av alla politiska fångar, upprätthållande
            av de mänskliga rättigheterna samt stöd för att tillgodose befolkningens
            mest brådskande behov.
          </note>
          <note>
            Den 4 februari gav EU-medlemsstater, däribland Sverige, en deklara
            ­ tion. Den slog fast att de undertecknande länderna stöder och
            betraktar na ­ tionalförsamlingens ordförande Juan Guaidó som
            legitim interimspresi ­ dent, som enligt den venezuelanska konstitutionen
            nu har till uppgift att utlysa nyval. Sveriges hållning, som bygger
            på långvarig praxis, är att vi inte erkänner regeringar utan stater,
            med tillämpning av folkrättens prin ­ ciper.
          </note>
          <note>
            I november 2017 antog EU sanktioner mot Venezuela. Det rörde
            sig om vapenembargo, ett embargo mot viss utrustning som kan användas
            för internt förtryck, ett embargo rörande viss utrustning som
            kan användas av den venezuelanska regimen för övervakning, avlyssning
            etcetera, förbud mot att tillhandahålla vissa till embargona anslutande
            tjänster samt riktade åtgärder i form av reserestriktioner och
            frysning. Ett antal personer har också listats för riktade åtgärder.
          </note>
          <note>
            EU har även meddelat att det finns beredskap att införa ytterligare
            sanktioner om vi inte ser steg i rätt riktning samt att öka den
            humanitära hjälpen till det venezuelanska folket.
          </note>
          <note>
            EU har skapat en internationell kontaktgrupp med syfte att bidra
            till en fredlig och demokratisk lösning. Gruppen ska arbeta med
            förtroendeskapande åtgärder och titta på frågor såsom politiska
            fångar och humanitär hjälp. Sverige ingår tillsammans med Frankrike,
            Italien, Nederländerna, Portugal, Spanien, Storbritannien och
            Tyskland i gruppen. Därtill ingår Bolivia, Costa Rica, Ecuador
            och Uruguay från regionen.
          </note>
          <note>
            Medordförandena i kontaktgruppen reser nästa vecka till Caracas
            för att förankra kontaktgruppens arbete med relevanta nationella
            aktörer. De har även med sig experter med uppdrag att undersöka
            förutsättningar och möjligheter för kontaktgruppen att bidra på
            både det politiska och det humanitära området. Resultatet från
            detta besök kommer att lägga till grund för fortsatta diskussioner
            inklusive konkreta förslag på åtgärder inom kontaktgruppen. Ett
            nytt ministermöte planeras till början av mars.
          </note>
          <note>
            Det är centralt att EU agerar gemensamt för en fredlig lösning
            på krisen i Venezuela.
          </note>
          <note>
            Herr talman! Sverige har tillsammans med övriga EU-länder även
            verkat i olika FN-forum för att situationen i Venezuela, i enlighet
            med folkrätten och rättsstatens principer, ska få en politisk
            och fredlig lösning. I samband med det extrainsatta mötet i FN:s
            säkerhetsråd den 26 januari gjorde EU8-gruppen – bestående av
            nuvarande och tidigare rådsmedlemmar från EU – på svenskt initiativ
            ett gemensamt uttalande om EU:s hållning till den nuvarande situationen.
          </note>
          <note>
            Sverige har också vid flera tillfällen lyft frågan och uttryckt
            sin oro i samtal med generalsekreterarens kontor och FN:s avdelning
            för politiska frågor. Vi står i ständig kontakt med länderna i
            Limagruppen och verkar för ett utbyte mellan gruppen och EU.
          </note>
          <note>
            Vi ser med stor oro på den politiska och ekonomiska situationen
            och särskilt situationen för mänskliga rättigheter. Hur ICC väljer
            att gå vidare i sin utredning är ett beslut som ICC:s åklagare
            fattar självständigt. Reger ­ ingen värnar om domstolens oberoende
            och integritet. Sverige kommer att med kraft fortsätta att verka
            genom EU och den internationella kontakt ­ gruppen för en politisk
            och fredlig lösning på krisen i Venezuela.
          </note>
          <note type="speaker">
            Anf. 25 KERSTIN LUNDGREN (C):
          </note>
          <note>
            Herr talman! Tack för svaret på min fråga, utrikesministern!
            Venezuela, ett land med stora möjligheter, bär på en lång, tragisk
            historia.
          </note>
          <note>
            Efter valet 2015 var det tydligt att venezuelanerna hade bestämt
            sig för en annan riktning. Oppositionen mot Maduro vann, och det
            var naturligtvis en signal till Maduro om att klockan tickade.
            Protester har följt därefter, och vi har sett hur det har utvecklats
            under de två år som gått sedan Maduro kuppade bort nationalförsamlingen.
            Vi har fått rapporter från Human Rights Watch och från OHCHR om
            brott mot mänskligheten av tidigare inte skådat slag i Venezuela.
            Det handlar om tortyr och så vidare.
          </note>
          <note>
            Det är bra att regeringen är tydlig med att inte erkänna det
            så kallade valet 2018 när Maduro förlängde sin så kallade presidentperiod.
            Men under rätt många år nu har det pågått försök till samtal med
            Maduro i olika konstellationer. Vatikanen fanns med men gav upp
            eftersom det inte var möjligt att komma vidare. Intresset för
            samtal verkar ha varit väldigt litet, och varningsklockan har
            ringt väldigt länge.
          </note>
          <note>
            Herr talman! Kanada har agerat tydligt tillsammans med Limagruppen
            för att markera stöd för andra länder som drabbas i Sydamerika.
            Vi fick höra från UNHCR att 5 500 venezuelaner lämnar Venezuela
            varje dag för omgivande länder.
          </note>
          <note>
            Men Maduro ser dem inte. Han blundar. Han lyssnar inte utan talar
            sitt eget språk. Vi ser de facto en ny diktator som med sin militärs
            hjälp håller landet som gisslan, tyvärr med stöd av Nicaragua,
            Kuba, Bolivia, Kina och Ryssland. Demokratin som har funnits i
            Venezuela, så gott man nu kan säga, har faktiskt fängslats. Oppositionen
            sitter i fängelse. Vi har rapporter från Human Rights Defenders
            om allvarliga övergrepp och hur man jagas.
          </note>
          <note>
            Då är det viktigt för en regering som vill ha en offensiv för
            demokrati att vara tydlig. Det är viktigt att kontaktgruppen inte
            blir en livlina för Maduro för att på något sätt säkra samtal.
            Det är viktigt att vara tydlig med detta.
          </note>
          <note>
            Vi har under året krävt tydlighet från regeringen. Det var dock
            svajande under förra året när det gäller Maduro och kravet på
            legitima företrädare, nationalförsamlingen som enda legitima organ,
            frisläppande av politiska fångar och så vidare.
          </note>
          <note>
            Vi har också haft diskussion om ICC. Kanada har kunnat ge ICC
            stöd tillsammans med Limagruppen, och Sverige borde kunna göra
            detsamma. Det vi riskerar nu, utrikesministern, är spridning.
            Vi hör nu om Nicaragua och protester som kommer, och om vi inte
            agerar tydligt är risken stor att vi får se en spridningseffekt
            och ett ytterligare förvärrande av förhållandena i regionen.
          </note>
          <note type="speaker">
            Anf. 26 LUDVIG ASPLING (SD):
          </note>
          <note>
            Herr talman! Enligt Amnesty International har Venezuelas regering
            orsakat den värsta humanitära krisen i landets historia, vilket
            inte är en liten prestation mot bakgrund av Venezuelas historia
            av slaveri, krig, fattigdom och så vidare.
          </note>
          <note>
            De ekonomiska och humanitära konsekvenserna av Maduros regim
            är varken mer eller mindre än vad man kan förvänta sig av tillämpad
            socialism. Mellan 2015 och 2017 utförde regimen 8 300 utomrättsliga
            avrättningar, och 22 procent av alla mord i Venezuela under 2016
            begicks av regimens säkerhetsstyrkor.
          </note>
          <note>
            De sociala effekterna är inte mindre allvarliga. Mödradödligheten
            har ökat med 65 procent, spädbarnsdödligheten med 30 procent.
            87 procent av landets befolkning lever i fattigdom. Sedan 2014
            har 2,2 miljoner människor valt att lämna landet.
          </note>
          <note>
            I maj förra året genomfördes ett val som vanns av den sittande
            presidenten men som har beskrivits som en fars av den inhemska
            oppositionen och inte heller accepterats av omvärlden, däribland
            EU och Sverige. Den 23 januari utropade oppositionsledaren Juan
            Guaidó sig själv till landets tillförordnade president. Kort därefter
            valde USA:s regering att erkänna Guaidós utropande, och ett antal
            nord- och sydamerikanska stater följde snart efter USA:s exempel.
          </note>
          <note>
            Kort därefter lämnade vi in denna interpellation för att övertyga
            utrikesministern om att även Sverige borde ansl uta sig till USA:s
            linje. Den 4 februari valde EU-länderna, däribland Sverige, att
            klargöra att man ser Guaidó som landets rättmätige president.
            Jag är med andra ord helt nöjd med utvecklingen i den delen och
            har inga ytterligare frågor att ställa.
          </note>
          <note>
            Det finns dock en annan sak som gör mig lite fundersam i den
            här historien, och det är hur Socialdemokraterna som parti ställt
            sig till den resolution som röstades igenom i Europaparlamentet
            torsdagen den 31 januari, en resolution som också erkänner Guaidó
            som Venezuelas interimspresident och som kräver att nyval ska
            hållas.
          </note>
          <note>
            Socialdemokraterna valde nämligen att rösta emot resolutionen,
            med följande motivering enligt Europaparlamentariker Jytte Guteland:
            ”Enligt folkrätten framgår det tydligt att varken Sverige, eller
            EU, bör erkänna enskilda presidenter, utan endast nationer.”
          </note>
          <note>
            Det finns andra partier i den här kammaren som har tagit denna
            nejröst som intäkt för att Socialdemokraterna på något sätt i
            hemlighet skulle stötta Maduro. Det är absolut inte det jag säger.
            Jag skulle inte argumentera på det sättet, och jag tycker att
            det är fel att medvetet missförstå politiska motståndare för att
            vinna något slags poäng. Det som gör mig lite funder ­ sam är
            inte heller Jytte Gutelands argumentation. Även om en stor majori
            ­ tet av Europaparlamentet ställer sig bakom resolutionen är det
            som Social ­ demokraterna framför här inte fel i sak.
          </note>
          <note>
            (TALMANNEN: Ursäkta mig, men interpellationer ska handla om statsrådets
            ämbetsutövning. Ludvig Asplings argumentation är helt inriktad
            på en debatt i Europaparlamentet och hur ett visst parti har ställt
            sig där, och detta är inte riktigt rätt forum att väcka den typen
            av frågor till statsrådet i.
          </note>
          <note>
            Eftersom yttranden har gjorts om detta får statsrådet förstås
            kommentera det i sitt svar, men jag vill ändå påpeka att interpellationer
            ska handla om statsrådets ämbetsutövning som företrädare för Sveriges
            regering och inte om hur statsrådets parti ställer sig i andra
            politiska församlingar. Jag skulle därför vilja be interpellanten
            att hålla sig till ämnet, nämligen statsrådets tjänsteutövning.)
          </note>
          <note>
            Jag ber att få avsluta mitt resonemang om det går bra, herr talman.
          </note>
          <note>
            (TALMANNEN: Helt kort, då.)
          </note>
          <note>
            Europaparlamentet har inte behörighet att fatta beslut om diplomatiska
            erkännanden. Därför tycker vi att det var lite snålt av Socialdemokraterna
            att inte ställa sig bakom denna resolution, men vi förstår resonemanget.
          </note>
          <note type="speaker">
            Anf. 27 Utrikesminister MARGOT WALLSTRÖM (S):
          </note>
          <note>
            Herr talman! Regeringen stöder Juan Guaidó. Vi betraktar honom
            som nationalförsamlingens ordförande och stöder hans strävan att
            utöva rollen som interimspresident, som enligt den venezuelanska
            konstitutionen har till uppgift att utlysa nyval.
          </note>
          <note>
            Sveriges hållning, som bygger på långvarig praxis och som jag
            skulle vilja säga delas av de flesta länder, är att vi inte erkänner
            regeringar utan stater med tillämpning av folkrättens principer.
            Hur Europaparlamentet ser på saken får de förklara.
          </note>
          <note>
            Vi är överens om verklighetsbeskrivningen. Vi har samma uppfattning
            om vad som både har pågått och pågår i Venezuela och hur detta
            land och framför allt dess medborgare drabbas.
          </note>
          <note>
            Det råder också stor enighet bland EU:s medlemsstater om situationen
            i Venezuela och det akuta behovet av en politisk och fredlig lösning
            på krisen. Den följer ju på en lång period av instabilitet. Oppositionen
            har kvästs genom gripanden och hård repression, och ett stort
            antal har satts i fängelse. Det råder en utbredd humanitär kris
            med brist på mat och mediciner. Undernäringen och barnadödligheten
            har jag redan nämnt.
          </note>
          <note>
            Vi hjälper förstås grannländerna, bland annat Colombia. Vi har
            nu också avdelat mer stöd för humanitära insatser. Vi har framför
            allt verkat genom EU eftersom vi vet att vi är starkare om vi
            kan hålla ihop i EU-kretsen och att vi kan göra mer för att driva
            på utvecklingen mot en fredlig och politisk lösning på detta.
          </note>
          <note>
            Vi uttalade tydligt den 22 maj förra året att vi inte godtog
            valresultatet som förde Maduro till makten, och vi menar att det
            nu är hög tid att det venezuelanska folket fritt och fredligt
            får bestämma om framtiden. Vi uppmanar därför till fria, transparenta
            och trovärdiga val i enlighet med internationella demokratiska
            standarder och Venezuelas konstitution.
          </note>
          <note>
            Vi ingår också som ett av tolv länder i den internationella gruppen.
            Den gemensamma deklaration som den antog hade fokus på ökat samarbete
            kring det humanitära stödet för att faktiskt få fram det, på att
            inte politisera det humanitära stödet och på samarbete för demokratiska
            val. Denna kon ­ taktgrupp har en balans av olika länder, både
            från Europa och från regio ­ nen, och vi menar att det är en fördel
            att ha det så. Det kan bli konstruktiva samtal med en bredd av
            relevanta aktörer.
          </note>
          <note>
            Vi för dialog, och vi kan verka som en balanserande brobyggare
            i kontaktgruppen. Men innan detta agerade vi proaktivt i säkerhetsrådet
            vid ett par tillfällen och sedan tillsammans med EU-kretsen, så
            vi har varit aktiva i frågan under en längre tid.
          </note>
          <note>
            De resultat som nu kommer från kontaktgruppens fortsatta arbete
            blir grund för fortsatta diskussioner i EU-kretsen. Vi har vid
            fyra tillfällen beslutat om sanktioner mot Venezuela, och vi är
            beredda att fortsätta detta.
          </note>
          <note>
            Jag menar alltså att det inte alls har varit svajigt. Men det
            har förts en diskussion om folkrättsliga begrepp och hur man ska
            betrakta detta. Vem är demokratiskt vald och vem är inte demokratiskt
            vald, och hur tar man processen framåt? Jag menar att vi har tagit
            det klivet nu, och nu måste vi investera i kontaktgruppen och
            hjälpa den att fortsätta sitt arbete.
          </note>
          <note type="speaker">
            Anf. 28 KERSTIN LUNDGREN (C):
          </note>
          <note>
            Herr talman! Ja, det är bra att det står klart att Guaidó är
            den som har det demokratiska uppdraget att säkerställa att Venezuela
            i enlighet med sin konstitution får en demokratiskt vald president.
          </note>
          <note>
            Vi går mot val i Venezuela 2020 också till nationalförsamlingen,
            och man behöver inte vara alltför konspiratoriskt lagd för att
            misstänka att Maduro ser framför sig ännu ett val till nationalförsamlingen
            av den sort som han själv genomförde förra året. Därför är det
            viktigt att kontaktgruppen inte blir ännu en långvarig diskussionsklubb
            som inte leder längre än att Maduro kan behålla makten och sitta
            kvar. Det är den typen av diskus ­ sioner som har pågått rätt
            länge.
          </note>
          <note>
            Därför tycker jag och vi att det är viktigt att vi talar tydligt
            till den venezuelanska ledningen och det venezuelanska folket
            om vad vi ser framför oss. Det får inte bli så att det finns ett
            budskap från till exempel Limagruppen eller OAS, och så finns
            det en kontaktgrupp som kortsluter den typen av signaler. Även
            från Limagruppen finns det ju tydliga uttalanden, och där ingår
            Kanada men också många av grannstaterna – de stater som berörs
            av att 5 500 människor om dagen flyr från Venezuela. Det är viktigt
            att det blir en tydlig signal och att det inte blir ett skyddshölje
            för Maduro så att han kan behålla makten. Det senare är en modell
            som har prövats av andra. Nu är Ryssland inte med i kontaktgruppen,
            men jag förmodar att det är den typen av försök som Maduro inspireras
            av. Sådana försök har gjorts på andra ställen, och vi kan måhända
            se en al-Asad-effekt också i Venezuela.
          </note>
          <note>
            Vi vet också att EU är delat. Det råder inte riktigt samsyn inom
            EU. Men det är viktigt att EU inte blir en good excuse för Maduro
            att sitta kvar. Därför måste man vara tydlig från EU:s sida och
            från svensk sida med en offensiv för demokratin och inte släppa
            kravet att Maduro måste avgå. Man måste säkra fria val, för det
            är den politiska krisen som skapar den humanitära krisen – och
            den humanitära krisen kan inte lösas utan att man löser den politiska
            krisen.
          </note>
          <note>
            Vi har redan i dag sett att humanitär hjälp har brukats av regimen
            för att säkra regimens egen position. Det är regimen och militären
            som tar hand om den humanitära hjälp som man släpper in, och man
            delar ut den till de sina. Den humanitära hjälpen är alltså redan
            politiserad, och det är ett bekymmer att UNHCR och andra som agerar
            för att stötta alla som lider av förtrycket i Venezuela blir en
            del av problemet.
          </note>
          <note>
            Därför är det viktigt att fokusera på det politiska uppdraget
            och på den politiska lösningen, som måste innebära fria och rättvisa
            val arrangerade av den ende legitime företrädaren för nationalförsamlingen,
            nämligen Guaidó.
          </note>
          <note type="speaker">
            Anf. 29 LUDVIG ASPLING (SD):
          </note>
          <note>
            Herr talman! Det är uppenbart att utrikesministern har ett starkt
            engagemang i denna fråga och att regeringen gör vad den kan. Jag
            tror inte att vi är oense på någon punkt.
          </note>
          <note>
            Jag har dock en fundering kring det starkaste verktyget som omvärlden
            har. Det är sanktionerna riktade mot individer. Jag har inte det
            exakta antalet i huvudet, men om jag inte minns helt fel rör det
            sig om ett tjugo- eller trettiotal personer. Jag kan tycka att
            detta låter som ett väldigt litet antal. Venezuela har ju ett
            ganska stort oljebolag. Även om oljeproduktionen just nu inte
            når maxkapacitet finns det ett antal höga chefer i PDVSA som antagligen
            fortfarande får sina löner i dollar och tjänar en hel del pengar.
            Det finns antagligen ett antal högt uppsatta militärer och även
            andra regeringsföreträdare.
          </note>
          <note>
            Det jag funderar på är vad utrikesministern ser för möjlighet
            att utöka sanktionerna till att gälla ett betydligt större antal
            personer.
          </note>
          <note type="speaker">
            Anf. 30 Utrikesminister MARGOT WALLSTRÖM (S):
          </note>
          <note>
            Herr talman! Till Kerstin Lundgren vill jag säga att vi gör samma
            analys av läget. Jag känner mig i dagsläget inte så orolig för
            att man inte ska förstå vad det politiska uppdraget just nu är,
            nämligen att garantera att det blir fria och rättvisa val. Detta
            är verkligen huvudinriktningen, som EU-länderna också är överens
            om. Det är huvudinriktningen även för kontaktgruppen, i alla kontakter
            man har med grannländer och andra aktörer.
          </note>
          <note>
            Jag talade med Guaidó på telefon och försäkrade mig om att det
            var så han också såg sin uppgift. Han betonade flera gånger att
            detta nu är den viktigaste uppgiften.
          </note>
          <note>
            Kontaktgruppen gav nu Venezuela 90 dagar, så det är absolut inte
            så att man bara för något slags flummiga resonemang. På mötet
            beslutade kontaktgruppen att ge Guaidó och Venezuela 90 dagar
            på sig att förklara hur man ska sköta valproceduren. Detta är
            väldigt viktigt.
          </note>
          <note>
            EU har vid fyra tillfällen beslutat om sanktioner. Det handlar
            inte alltid om ett stort antal personer, men det gäller att man
            hittar rätt individer och riktar sanktionerna på rätt sätt så
            att de verkligen får effekt. När vi senast träffades i utrikesministerkretsen
            var vi allihop öppna för att besluta om nya sanktioner om vi ser
            att detta inte går i rätt riktning. Om vi inte får de effekter
            vi vill ha av de införda sanktionerna kommer vi snart att besluta
            om nya. Då kan det hända att man utökar antalet individer eller
            hittar nya områden där sanktioner bör införas.
          </note>
          <note>
            När det gäller den humanitära hjälpen finns det, precis som Kerstin
            Lundgren sa, alltid en risk för att den politiseras. Vi har försökt
            betona att man den här gången måste undvika detta. Det är uppskattningsvis
            1 miljon barn som inte går i skolan. Bristen på lärare, vatten,
            el och mat gör att antalet ökar enormt.
          </note>
          <note>
            De civilsamhällesorganisationer som brukar rapportera om humanitärt
            tillträde säger att Venezuela är ett av totalt fyra länder i deras
            sämsta kate ­ gori. Landet är inaccessible – tillträde finns inte.
            Detta gör både att behovs ­ bilden är svår att exakt etablera
            och att det finns små möjligheter till stor ­ skaligt humanitärt
            stöd. Det största hindret är dock, precis som Kerstin sa, regeringens
            ovilja att ta emot stöd och släppa in humanitära organisa ­ tioner
            i landet. Det är detta vi måste fortsätta att arbeta med.
          </note>
          <note>
            Vi bidrog förra året med 73 miljoner kronor i humanitärt bistånd.
            Initialt är planen att ge 45 miljoner till humanitära behov detta
            år. De fördelas på samma sätt som 2018 till insatser i Colombia,
            Venezuela och övriga regionen, där Sida kan ge stöd. Därutöver
            ges ett humanitärt stöd på ytterligare 20 miljoner till Colombia.
            Det gäller skyddsfrågor, juridisk rådgivning och annat. I Venezuela
            handlar det framför allt om basnödvändighe ­ ter: hälsovård, mat
            och näring för barn samt vatten och sanitet.
          </note>
          <note>
            Så ser det alltså ut, men den politiska inriktningen nu är som
            jag upplever det att se till att fria och rättvisa val kommer
            till stånd i Venezuela.
          </note>
          <note type="speaker">
            Anf. 31 KERSTIN LUNDGREN (C):
          </note>
          <note>
            Herr talman! Tack, utrikesministern! Det är viktigt med ett tydligt
            fokus på den politiska lösningen. Hur vi från EU:s sida ser på
            utvecklingen är en viktig signal, inte minst därför att Venezuela
            är värst, men det finns andra länder i regionen som tar skydd
            bakom den venezuelanska ledningen. Detta är naturligtvis en risk
            vi ser.
          </note>
          <note>
            Historiskt har det varit många samtal. På vilket sätt säkrar
            EU att kontaktgruppen inte blir ännu en i raden av samtalsgrupper
            som bara leder in i hörnet? Man fick först åtta dagar på sig att
            säkra att val genomfördes. Detta effektuerades inte. Maduro är
            inte intresserad; det har tydligt framgått under hela hans resa.
            Nu har man fått 90 dagar på sig, men vad händer sedan? Vilket
            blir nästa budskap från EU för att öka pressen på Maduro?
          </note>
          <note>
            Det är viktigt att EU samlar sig. Jag noterar att utrikesministern
            i svaret på min interpellation säger att vi står i ständig kontakt
            med länderna i Limagruppen. Det är naturligtvis en viktig grupp
            att ha nära kontakter med. Jag hoppas och utgår från att Sverige
            också aktivt vill delta i Lima ­ gruppens arbete. Det är en möjlighet
            att tydligt öka trycket tillsammans med länder i Sydamerika. Det
            är naturligtvis bra att ha med regionens röst i detta sammanhang.
          </note>
          <note type="speaker">
            Anf. 32 LUDVIG ASPLING (SD):
          </note>
          <note>
            Herr talman! Som jag sa tidigare är vi i stort sett nöjda med
            hur reger ­ ingen hanterar denna fråga. Jag har inget ytterligare
            att tillägga förutom att önska utrikesministern lycka till.
          </note>
          <note type="speaker">
            Anf. 33 Utrikesminister MARGOT WALLSTRÖM (S):
          </note>
          <note>
            Herr talman! Tack så mycket!
          </note>
          <note>
            Den internationella kontaktgruppen är ett första steg för att
            nå en politisk och fredlig lösning på konflikten i Venezuela.
            Det finns förstås företrädare för en annan linje som menar att
            man ska intervenera. Det är ändå en framgång för EU att denna
            grupp kunnat tillsättas. Nu ingår vi där som medlem och ska fullfölja
            det uppdraget. Vi ska vara engagerade, ha breda kontakter och
            se till att vi verkligen arbetar aktivt.
          </note>
          <note>
            Avrapporteringen från gruppen tror jag kommer att garantera att
            vi undviker att den bara blir en samtalsgrupp. Jag tycker att
            det var starkt att man redan från början kunde enas om tidsgränser.
            Sedan kommer man att mötas igen, och vi kommer att se till att
            vi följer arbetet och mycket aktivt bidrar till det.
          </note>
          <note>
            Som vi redan sagt är det hög tid att man får en process som leder
            till fria och rättvisa val, att politiska fångar kan friges, att
            oppositionen tillåts att verka och, framför allt, att den humanitära
            hjälpen kan komma fram. Det är nu många miljoner människor som
            lider i Venezuela och bland alla dem som har lämnat landet.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2018/19:65 om förföljelse av kristna
            i världen
          </note>
          <note type="speaker">
            Anf. 34 Utrikesminister MARGOT WALLSTRÖM (S):
          </note>
          <note>
            Herr talman! Désirée Pethrus har frågat mig hur jag ser på Open
            Doors rapport World Watch List och arbetet framåt för att garantera
            religionsfriheten i världen. Hon har också frågat mig vilka åtgärder
            jag anser är viktigast för att skydda förföljda kristna i världen
            och på vilket sätt jag anser att UD kan arbeta vidare med frågan.
            Avslutningsvis frågar Pethrus vilka åtgärder jag avser att vidta
            för att i EU lyfta frågan om religionsfrihet.
          </note>
          <note>
            Vi har ju sett att diskriminering, trakasserier och våld kopplat
            till människors religiösa och icke-religiösa identiteter har ökat
            kraftigt i takt med de senaste årens globala tillbakagång för
            mänskliga rättigheter, demokrati och rättsstatens principer. Detta
            är mycket oroande, och låt mig därför kort beskriva vad Sverige
            gör för att vända utvecklingen.
          </note>
          <note>
            I de landrapporter om mänskliga rättigheter, demokrati och rättsstatens
            principer som UD kontinuerligt publicerar är religions- och övertygelsefrihet
            en stående rubrik. Det går att se ett mönster: I stater där begränsningar
            av religions- och övertygelsefriheten görs finns också en tendens
            att hot, våld och trakasserier mot personer på grund av religiös
            tillhörighet är vanligare. Denna dystra bild liknar de rön som
            Open Doors presenterar i sin årliga rapport World Watch List ,
            vilken interpellanten refererar till.
          </note>
          <note>
            Varje år granskas ett antal av FN:s medlemsländer i den så kallade
            allmänna ländergranskningen, eller UPR som den förkortas, under
            vilken medlemsländerna ger varandra rekommendationer avseende
            mänskliga rättigheter. Sverige deltar aktivt i dessa granskningar
            och har inkluderat – och kommer att fortsätta att inkludera –
            religions- och övertygelsefrihet i de rekommendationer vi ger.
          </note>
          <note>
            Vi tar kontinuerligt upp religionsfrihet bilateralt i våra politiska
            dialoger i Stockholm och genom våra utlandsmyndigheter samt i
            olika multilaterala forum.
          </note>
          <note>
            Sverige står i löpande kontakt med ledarna för trossamfund, inklusive
            representanter för kristna grupper, om deras situation.
          </note>
          <note>
            Sveriges ambassadör för mänskliga rättigheter, demokrati och
            rättsstatens principer driver löpande religions- och övertygelsefrihet
            tillsammans med våra diplomater världen över. Man kan följa hennes
            arbete på nätet.
          </note>
          <note>
            Sveriges ambassadör till Heliga stolen för en dialog med Vatikanen
            om frågan, och det svenska dialoginstitutet arbetar med interreligiös
            dialog med målet att minska interreligiösa konflikter.
          </note>
          <note>
            Vårt sändebud för interkulturell och interreligiös dialog driver
            frågan om kristnas åtnjutande av de mänskliga rättigheterna och
            vad mer vi kan göra för att motverka förföljelsen av kristna och
            andra utsatta religiösa minoriteter. Den senare har nu även ett
            särskilt uppdrag för kampen mot antisemitism och islamofobi samt
            för att värna kristna och andra religiösa minoriteter i Mellanöstern
            och Nordafrika.
          </note>
          <note>
            Som en del i Sveriges övergripande religionsdiplomatiska arbete
            ger regeringen stöd till interreligiösa initiativ inom ramen för
            United Nations Alliance of Civilizations, Unionen för Medelhavet
            och Anna Lindh Foundation.
          </note>
          <note>
            Det svenska religiösa spåret i Cypernkonflikten har utvecklat
            en modell där kristna och muslimska ledare arbetar tillsammans
            för att stärka religionsfriheten och förebygga konflikt. Detta
            har varit väldigt intressant att följa.
          </note>
          <note>
            Sverige trycker också på för att EU ska ha en stark och enad
            röst till skydd för religions- och övertygelsefrihet. Detta sker
            bland annat genom EU:s särskilda representant för mänskliga rättigheter,
            Stavros Lambrinidis, och kommissionens särskilda sändebud för
            religions- och övertygelsefrihet, Ján Figel, samt genom unionens
            stöd till civilsamhället.
          </note>
          <note>
            Vi är en aktiv och stark röst i unionens arbete med dessa frågor,
            och vi har bland annat framhållit att EU i ökande grad bör inkludera
            religions- och övertygelsefrihet i sina landrapporter om mänskliga
            rättigheter.
          </note>
          <note>
            I FN:s generalförsamlings tredje utskott liksom i FN:s råd för
            mänskliga rättigheter arbetar Sverige aktivt tillsammans med EU
            med den resolution om religions- och övertygelsefrihet som EU
            årligen lägger fram. Det är en viktig princip att också rätten
            att byta religion och trosuppfattning, friheten att inte bekänna
            sig till någon religion eller övertygelse samt rätten att kritisera
            andras religions- eller trosuppfattningar respekteras.
          </note>
          <note>
            På detta breda sätt avser vi att arbeta även i fortsä tt ningen
            med denna fråga. Så bidrar vi på bästa sätt för att stärka religions-
            och övertygelsefriheten och skydda minoriteter, inklusive kristna
            minoriteter.
          </note>
          <note type="speaker">
            Anf. 35 DÉSIRÉE PETHRUS (KD):
          </note>
          <note>
            Herr talman! Tack till utrikesministern för svaret!
          </note>
          <note>
            Det var en bra genomgång av vilka olika funktioner som arbetar
            med frågor som rör religionsförföljelse i Sverige, i EU och i
            FN. Det låter mycket bra.
          </note>
          <note>
            Det jag ändå funderar över efter att ha hört svaret är hur ofta
            detta lyfts upp i det internationella samfundet. Det är ju en
            sak att ha olika funktioner som har en inriktning och som ska
            jobba med frågorna. Jag har dock följt utrikespolitiken ganska
            länge här i riksdagen, och det är väldigt sällan som frågan finns
            med inför internationella konferenser som en viktig fråga att
            ta upp.
          </note>
          <note>
            Där skulle jag vilja se lite mer av ett engagemang. Kanske skulle
            Sverige och utrikesministern kunna bidra på det området.
          </note>
          <note>
            Påverkar vi verkligen religionsfriheten där det på många olika
            områden inte ens finns någon sådan? Den är obefintlig i vissa
            länder. Kan ministern se några konkreta exempel? Finns det någon
            som mäter effekterna av insatserna från alla de olika funktioner
            som finns?
          </note>
          <note>
            I min interpellation utgick jag från Open Doors årliga rapport
            World Watch List över de 50 länder där förföljelsen av kristna
            är som värst. Utvecklingen är väldigt entydig. Tyvärr är det så
            att förföljelsen av kristna ökar runt om i världen. Vi vet att
            det finns andra religioner, men jag har utgått från förföljelsen
            av kristna eftersom det är det denna rapport tar upp.
          </note>
          <note>
            I 73 av de 150 länderna är det en hög eller extremt hög nivå
            av förföljelse. Antalet var 58 länder föregående år. Det har alltså
            ökat markant, från 58 till 73 länder.
          </note>
          <note>
            Över 4 000 personer rapporteras ha dödats utifrån sin kristna
            tro, och var nionde kristen världen över anser sig vara förföljd
            på grund av sin tro. Denna andel har också ökat från tidigare
            år. Det är alltså en ganska skrämmande utveckling när det gäller
            religionsfrihet.
          </note>
          <note>
            Att Nordkorea toppar listan avseende förföljelse är ju ingen
            nyhet, och det är kanske heller inte så förvånande. Men flera
            länder går i helt fel riktning. Till exempel har Kina, med 100
            miljoner kristna, infört nya lagar som innebär att barn och unga
            inte får lyssna på någon religiös undervisning. Man får alltså
            inte ha någon typ av söndagsskola eller konfirmationsundervisning.
          </note>
          <note>
            Den teknologiska utvecklingen gör att vi i dag kan få in fler
            rapporter från olika personer, men den leder också till annat.
            Till exempel vill man i Kina videoövervaka församlingsmedlemmarna
            under gudstjänsterna. De som inte gör detta får sina kyrkor nedstängda.
          </note>
          <note>
            Vi från Kristdemokraterna har vid olika tillfällen försökt att
            lyfta fram vikten av religionsfrihet. Intresset från regeringen
            har väl varit så där. Utrikesdeklarationerna har inte satt detta
            på dagordningen. I den senaste deklarationen stod det en rad om
            att förföljelser av religiösa minoriteter är oacceptabelt.
          </note>
          <note>
            Jag tycker att vi borde göra mer. Ute på ambassaderna måste Sverige
            kunna arbeta mer konkret för mänskliga rättigheter och stöd till
            enskilda som är förföljda.
          </note>
          <note>
            Jag får inget riktigt svar på om UD kan bli bättre på dessa frågor
            så att man har mer kunskap ute på ambassaderna och kan ge stöd
            och påverka i det dagliga arbetet.
          </note>
          <note type="speaker">
            Anf. 36 Utrikesminister MARGOT WALLSTRÖM (S):
          </note>
          <note>
            Herr talman! Kära Désirée Pethrus: Jag tror alltid att vi kan
            bli bättre. Annars skulle jag inte vara politiker.
          </note>
          <note>
            Det måste vara så att religions- och övertygelsefrihet som en
            mänsklig rättighet ska gälla för alla överallt. Det måste vara
            en integrerad del i det vi gör. Det är heller ingen tillfällighet
            att hela min utrikesdeklaration, som du märkte, var inriktad på
            att vi nu måste försvara väldigt grundläggande värderingar om
            demokrati och respekten för mänskliga rättigheter. Där ingår detta.
          </note>
          <note>
            Jag tror alltid att vi kan bli bättre. Jag tycker faktiskt att
            våra ambassadörer och sändebud som jobbar med dessa frågor har
            gjort ett fantastiskt arbete med att också åka ut till våra ambassader
            och se till att hjälpa dem med deras olika aktiviteter.
          </note>
          <note>
            Men säkert kan vi bli ännu bättre. När man ställer samman det
            – som jag gjorde här i början när jag redovisade det vi gör –
            är det en ganska imponerande lista. Men det vi har att kämpa mot
            är dessvärre att religion har politiserats i allt högre grad.
            Det är en utveckling vi ser över hela världen. Nationalism med
            religiösa inslag vinner ju mark på bred front i världen. Det är
            därför demokratin hotas, och det är därför de grundläggande mänskliga
            rättigheterna också hotas.
          </note>
          <note>
            Vi kämpar mot en kraft som just nu tyvärr är väldigt mäktig och
            som gör allt större framsteg. Människor blir förföljda, fördrivna
            och dödade för sin tro.
          </note>
          <note>
            Det vi kan göra är förstås – precis som du sa, Désirée Pethrus
            – att lyfta upp detta ännu oftare i internationella sammanhang.
            Ibland, kan jag säga, är vi den enda röst som talar om detta –
            den enda röst som vill tala om mänskliga rättigheter. Nu är det
            ett vinstintresse eller ett egenintresse som allt oftare tar över,
            också i internationella sammanhang.
          </note>
          <note>
            Detta är en mycket allvarlig utveckling. Därför behöver vi hjälpas
            åt. Jag uppskattar att ni påminner om det. Jag uppskattar att
            ni håller tummen i ögat också på oss och ser till att vi alltid
            kan vässa våra insatser.
          </note>
          <note>
            Vi behöver fler goda idéer om hur man gör detta, och som jag
            sa tror jag att vi behöver hjälpas åt med en demokratisk offensiv
            som inbegriper försvaret av mänskliga rättigheter.
          </note>
          <note>
            Vi har dessutom sett att platser för religiösa ceremonier, till
            exempel kyrkor, rivs, precis som du beskrev, och på många håll
            i världen förstör man andakter med mera.
          </note>
          <note>
            Vi ska fortsätta att agera på bred front för att motverka inskränkningar
            i religions- och övertygelsefriheten, och vi ska fortsätta att
            försvara individens rätt att välja religions- eller trosuppfattning.
            Vi ska göra detta genom att verka både internationellt och bilateralt
            i våra kontakter med andra länder och genom våra utlandsmyndigheter.
            Det finns säkert fler goda idéer om hur ambassaderna ska göra
            detta.
          </note>
          <note>
            Vi ska inte glömma att framhålla sådana exempel som det vi har
            gjort på Cypern. Här har Sverige varit helt instrumentellt, och
            det har uppmärksammats runt om i världen att vi har bidragit till
            en interreligiös dialog. Jag tror att vi behöver mycket mer av
            just den sortens insatser i framtiden.
          </note>
          <note type="speaker">
            Anf. 37 DÉSIRÉE PETHRUS (KD):
          </note>
          <note>
            Fru talman! Det är positivt att utrikesministern visar att hon
            har ett engagemang och att det här är viktiga frågor som hon vill
            och avser att lyfta fram. Det ska vi ta fasta på.
          </note>
          <note>
            Tidigare har svenska organisationer jobbat med utbildningar på
            UD, men jag vet inte om det finns något sådant inplanerat nu.
            Det har handlat om att utbilda personal i hur olika religioner
            funkar i olika länder och hur man identifierar arbetet och jobbar
            på bästa sätt i olika delar av världen. Det vore intressant att
            höra om det finns några planer på utbildning av UD-personal i
            dessa frågor.
          </note>
          <note>
            I onsdags föredrog utrikesministern den utrikespolitiska deklarationen
            i kammaren. Mycket i den kan Kristdemokraterna stödja, särskilt
            vad gäller mänskliga fri- och rättigheter och demokrati. Utrikesministern
            sa också att hon vill starta en offensiv för demokrati och få
            med sig såväl riksdagen som andra länder i detta arbete. Utrikesministern
            sa vidare att regeringen ska prioritera fred och säkerhet samt
            en aktiv diplomati.
          </note>
          <note>
            Om denna aktiva diplomati ska bli ett stöd för personer som utsätts
            för religionsförföljelse krävs särskilda kunskaper om religionens
            roll och betydelse i det aktuella landet och om vilken påverkan
            det har på enskilda individer.
          </note>
          <note>
            På vilket sätt kommer denna demokratioffensiv att kunna påverka
            personer utsatta för förföljelse på grund av sin tro? Kommer UD-personal
            att utbildas, eller har utrikesministern någon annan fundering
            på hur detta skulle kunna kombineras i denna offensiv?
          </note>
          <note>
            Sveriges regeringar brukar lyfta fram att EU är vår viktigaste
            utrikespolitiska arena, och Sverige och EU har många möjligheter
            att via diplomati påverka skeenden såsom förföljelse av såväl
            individer som grupper. I sitt svar anger utrikesministern att
            Sverige är en aktiv röst i unionen för dessa frågor och arbetar
            för att EU i ökad grad ska inkludera religions- och övertygelsefrihet
            i sina landrapporter om mänskliga rättigheter, vilket låter jättebra.
          </note>
          <note>
            Hur går det med detta? Händer det något på EU-nivå?
          </note>
          <note type="speaker">
            Anf. 38 Utrikesminister MARGOT WALLSTRÖM (S):
          </note>
          <note>
            Fru talman! Tack för bra frågor, Désirée Pethrus!
          </note>
          <note>
            Vad gäller landrapporterna har vi aviserat att vi inom kort under
            våren kommer att publicera 29 rapporter som rör europeiska länder.
            Här ingår förstås också denna fråga.
          </note>
          <note>
            Det finns dessutom svenska civilsamhällesorganisationer som jobbar
            med MR och demokrati och som har en trosbaserad grund och särskild
            kompetens vad gäller religions- och övertygelsefrihet. Dessa spelar
            en viktig roll också i utvecklingssamarbetet, ofta med pengar
            från Sida kombinerat med egna medel, och här kan vi göra ännu
            mer.
          </note>
          <note>
            Jag tror att vi kan göra den typ av insats som vi redan har använt
            och bjuda in organisationerna till en dialog om just detta. Hur
            kan de bidra? Hur tycker de att vi kan förstärka vårt arbete?
          </note>
          <note>
            Demokratioffensiven måste arbeta på exakt detta sätt genom att
            öppna dörrarna och genom att engagera sig med många olika partner
            för att föra denna dialog. Vi måste förstå utmaningarna i samexistensfrågor,
            koppling ­ ar mellan religion och politik i världen och vad religions-
            och övertygelse ­ frihet betyder. Detta är centralt, och därför
            satsar vi mer på utbildning.
          </note>
          <note>
            Kunskapshöjande insatser är en del av vårt arbete internationellt.
            Medverkan vid konferenser och insatser för medvetenhet är något
            som UD prioriterar, också i vår interna utbildning. Vi har också
            ordnat flera sammankomster för diplomater, specialister och civilsamhälle
            om relevanta teman. Inför resor, besök och stora förhandlingar
            brukar vi träffa företrädare för samfunden i Sverige, och vi fördjupar
            kunskapen och diskuterar olika situationer. Svenska missionsrådet
            har också bjudits in och genomfört utbildningar och seminarier
            om religionsfrihet, bland annat inom diplomatprogrammet.
          </note>
          <note>
            Detta är säkert något vi kan intensifiera ytterligare, och jag
            ser detta som en uppmuntran och som ett exempel på vad vi behöver
            planera in i ännu högre grad än vad vi har gjort hittills.
          </note>
          <note type="speaker">
            Anf. 39 DÉSIRÉE PETHRUS (KD):
          </note>
          <note>
            Fru talman! Jag tackar utrikesministern för svaret och en bra
            genomgång av allt som görs, och Kristdemokraterna uppmuntrar verkligen
            detta på alla sätt.
          </note>
          <note>
            Det är viktigt att det inte blir olika symboliska funktioner
            utan att det blir konkret och hands on och att man verkligen försöker
            få till stånd en förändring.
          </note>
          <note>
            Det jag lite far efter är hur vi kan mäta effekten av det vi
            gör. Vilket är det mest effektiva sättet att arbeta på? Eftersom
            religionsförföljelsen ökar trots alla insatser behövs det kanske
            ett mer globalt arbetssätt i dessa frågor. Open Doors rapport
            visar att utvecklingen går i fel riktning, och nu krävs det mer
            konkreta åtgärder där vi kan mäta effekten. Jag har inget emot
            det utrikesministern och UD gör – det är jättebra – men jag tror
            att vi måste hitta mer effektiva åtgärder.
          </note>
          <note>
            Vi vill ju garantera religionsfriheten i världen, så jag vill
            se mer konkreta åtgärder. Jag hoppas att UD blir bättre på att
            hitta olika instrument och verktyg för våra olika beskickningar.
            Jag hoppas också att utrikesministern kommer att fortsätta att
            lyfta upp frågan om religionsfrihet i EU och även FN för att man
            ska hitta effektiva sätt att arbeta med detta.
          </note>
          <note>
            Jag tackar för de svar jag har fått i dag.
          </note>
          <note type="speaker">
            Anf. 40 Utrikesminister MARGOT WALLSTRÖM (S):
          </note>
          <note>
            Fru talman! Hur mäter man framgång, särskilt när man talar om
            demokrati och mänskliga rättigheter? Man kan förstås göra det
            på en rad områden. Man kan se på antalet politiska fångar och
            antalet människor som upplever sig vara förföljda. Men vi utmanar
            enormt starka krafter, och tyvärr går denna utveckling i fel riktning.
            Därför måste vi bli bättre på allt detta, och jag tar till mig
            allt det som Désirée Pethrus har sagt.
          </note>
          <note>
            Jag menar att detta kommer att bli en del av hur vi arbetar framöver
            under begreppen demokrati och mänskliga rättigheter. Därför är
            det viktigt att lära av erfarenheterna, att ta del av rapporter
            såsom Open Doors och att fundera över hur vi ständigt kan förnya
            detta arbete.
          </note>
          <note>
            Det handlar om religionsfrihet men också om att det behövs en
            inter ­ religiös dialog. Vi måste respektera varandras åsikter.
            Annars blir det fana ­ tism, och det är det farligaste av allt.
          </note>
          <note>
            Jag ser fram emot ett samarbete, och ett första steg kan vara
            att UD bjuder in organisationer, partier och riksdagsledamöter
            till en diskussion om detta. Det tänker jag kan vara en bra början
            på detta arbete.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2018/19:47 om åtgärder mot frånvaro
          </note>
          <note type="speaker">
            Anf. 41 Utbildningsminister ANNA EKSTRÖM (S):
          </note>
          <note>
            Fru talman! Maria Stockhaus har frågat mig vilka ytterligare
            åtgärder jag avser att vidta för att säkerställa att elever med
            p roblematisk frånvaro kommer tillbaka till skolan och får den
            utbildning de har rätt till. Därutöver har hon frågat mig varför
            förslaget om nationell uppföljning inte finns med i propositionen.
          </note>
          <note>
            Lång och problematisk frånvaro har stor negativ påverkan på lärande
            och kunskapsresultat. Det kan försvåra såväl fortsatta studier
            som ett framtida deltagande i arbets- och samhällsliv. På sikt
            kan också riskerna för ohälsa, kriminalitet och utanförskap öka.
            Att motverka frånvaro kräver en bredd av insatser. Regeringen
            har därför vidtagit en rad åtgärder för att förebygga frånvaro
            och främja närvaro.
          </note>
          <note>
            I propositionen Samling för skolan (prop. 2017/18:182), som riksdagen
            har antagit, förtydligas bland annat rektorns ansvar att se till
            att upprepad eller längre frånvaro utreds. Rektorn ska också snarast
            se till att frånvaron anmäls till huvudmannen. Syftet är att snabbt
            fånga upp elever som riskerar att utveckla problematisk frånvaro
            och klargöra vad som ligger bakom denna frånvaro. På så sätt kan
            också adekvata åtgärder sätta s in tidigt. I propositionen föreslogs
            även att hemkommunen alltid ska informeras när en utredning om
            frånvaro inleds.
          </note>
          <note>
            Regeringen föreslog också i propositionen att hemkommunen vid
            behov ska samordna arbetet kring elever med upprepad eller längre
            frånvaro i de obligatoriska skolformerna, till exempel mellan
            skola, socialtjänst, polisen och barn- och ungdomspsykiatrin.
            Regeringen har därutöver gett Skolverket och Socialstyrelsen i
            uppdrag att tillsammans genomföra ett treårigt utvecklingsarbete
            som ska syfta till att förbättra samverkan mellan elevhälsan,
            hälso- och sjukvården och socialtjänsten så att barn och unga
            får tidiga och samordnade insatser.
          </note>
          <note>
            Vi vet också att elevhälsan spelar en viktig roll i arbetet med
            att främja närvaro. För att stärka elevhälsan har regeringen beslutat
            om statsbidrag för personalförstärkningar inom elevhälsan, och
            Skolverket har fått i upp ­ drag att genomföra insatser för att
            förbättra det förebyggande och främjan ­ de arbetet inom elevhälsan.
            Regeringen har dessutom gett en särskild utre ­ dare i uppdrag
            att bland annat kartlägga och analysera skolornas stöd- och elevhälsoarbete
            och lämna förslag i syfte att skapa bättre förutsättningar för
            elever att nå de kunskapskrav som minst ska uppnås.
          </note>
          <note>
            När det gäller Maria Stockhaus andra fråga lämnade utredningen
            inget lagförslag som behöver behandlas i en proposition utan en
            bedömning om att regeringen bör ge Skolverket i uppdrag att samla
            in och redovisa natio ­ nell statistik om frånvaro. Bedömningen
            är föremål för fortsatta överväganden inom Regeringskansliet men
            är alltså inget som behandlas i en proposition till Sveriges riksdag.
          </note>
          <note>
            Som framgår har regeringen vidtagit en rad åtgärder för att främja
            närvaro och förebygga frånvaro. Om det visar sig att dessa åtgärder
            inte är tillräckliga är jag beredd att överväga ytterligare åtgärder.
          </note>
          <note type="speaker">
            Anf. 42 MARIA STOCKHAUS (M):
          </note>
          <note>
            Fru talman! Jag tror att vi båda är bekymrade över det stora
            antal barn och ungdomar som är frånvarande från skolan.
          </note>
          <note>
            TV4:s Kalla fakta tog hjälp av SCB när de gjorde sitt program
            om hemmasittare. Enligt deras beräkningar handlar det om ungefär
            5 500 elever som är så kallade hemmasittare – elever med långvarig
            frånvaro från skolan. Att ordet hemmasittare ens existerar som
            begrepp i skolan tycker jag är ett stort svek mot elever som borde
            vara i skolan och tillägna sig de kunskaper de behöver för resten
            av livet.
          </note>
          <note>
            Moderaterna i socialutskottet gjorde nyligen ett besök på en
            Sis-institu ­ tion och pratade bland annat med en ung kille som
            fastnat i den kriminella världen och nu satt inlåst. En av hans
            kommentarer var: ”Varför reagerade ingen när jag började skolka?”
            Det är ju ofta där det börjar, med några enstaka timmars skolk
            som sedan blir fler och fler. Orsakerna till att elever inte är
            i skolan är många, men det blir väldigt svårt att hjälpa dem om
            skolan inte följer upp vad som har hänt.
          </note>
          <note>
            En förlorad skolgång är en tragedi för den enskilde men leder
            också till stora kostnader för samhället. Nationalekonomen Ingvar
            Nilsson har gått igenom Kalla faktas underlag och menar att de
            hemmasittande barnen i förlängningen kan kosta samhället mellan
            20 och 30 miljarder, om man räknar med att de inte tar sig in
            på arbetsmarknaden som andra i samhället gör.
          </note>
          <note>
            I sitt svar radar utbildningsministern upp regeringens åtgärder
            för att motverka frånvaro, men de är inte tillräckliga. Frågan
            är varför man inte genomför alla de utmärkta förslag som finns
            utredningen Saknad! och som överlag har tagits emot positivt av
            remissinstanserna. Av en väldigt fin vante återstår knappt en
            tummetott. Det är bra att rektorerna får större ansvar att följa
            upp längre och upprepad frånvaro och anmäla till huvudmännen,
            men det räcker inte.
          </note>
          <note>
            I december skrev bland andra representanter för SKL och Friskolornas
            riksförbund en debattartikel som bland annat tog upp vikten av
            att följa upp frånvarostatistik på nationell nivå. Ett viktigt
            argument för detta är att det går att identifiera huvudmän som
            lyckas bra med att få ned frånvaron och att dessa exempel sedan
            lättare kan få spridning.
          </note>
          <note>
            Att nationell statistik är föremål för fortsatt övervägande på
            Regerings ­ kansliet är faktiskt obegripligt för mig. Statsrådet
            säger i sitt svar att reger ­ ingen är beredd att vidta ytterligare
            åtgärder mot frånvaro om detta behövs, men hur ska regeringen
            veta om de åtgärder som satts in får någon effekt om det inte
            finns någon nationell statistik? Då blir det omöjligt att säga
            om insatserna är tillräckliga och därmed omöjligt att bedöma huruvida
            reger ­ ingen behöver vidta ytterligare åtgärder.
          </note>
          <note>
            Jag undrar fortfarande: Varför kan man inte redan nu ge Skolverket
            i uppdrag att ta fram nationell statistik?
          </note>
          <note type="speaker">
            Anf. 43 MARIE-LOUISE HÄNEL SANDSTRÖM (M):
          </note>
          <note>
            Fru talman! Jag delar min kollega Maria Stockhaus oro för de
            hemmasittande barnen. Det är tyvärr ett stort antal; man talar
            om 5 500, men antalet är nog mycket större. Vi hyser stor oro
            för de barn som inte är i skolan och som missar skolundervisningen
            och den sociala samvaron i skolan. Vi hyser också stor oro över
            att man inte gör tillräckligt. Ministern talade om många förslag
            som finns, men vi tycker inte att det är tillräckligt. Antalet
            ökar ju tyvärr.
          </note>
          <note>
            Vi anser att det är viktigt att lärarna, även under lärarutbildningen,
            vet om de olika diagnoser som kan finnas, där neuropsykiatriska
            diagnoser kanske överväger. Men det finns många andra problematiska
            tillstånd, så man kan inte säga att det är bara därför barn inte
            är i skolan. Det är viktigt med undervisning om detta när lärarna
            går utbildningen men också att det finns specialpedagoger i skolan
            som tidigt kan se problemen. Redan efter första timmen med ogiltig
            frånvaro ska man börja titta på varför och ingripa snabbt. Precis
            som min kollega Maria Stockhaus sa undrar vissa ungdomar varför
            ingen såg det tidigare och varför det fick gå så långt. När lång
            tid har gått är det tyvärr svårt att återvända till skolan.
          </note>
          <note>
            Jag vill betona att vi ser med oro på detta och att fler insatser
            måste göras. Det känns som att vi skjuter problemen på framtiden,
            men då ökar antalet barn.
          </note>
          <note type="speaker">
            Anf. 44 Utbildningsminister ANNA EKSTRÖM (S):
          </note>
          <note>
            Fru talman! Tack, båda ledamöterna, för att ni bidrar till att
            rikta uppmärksamhet mot detta viktiga problem!
          </note>
          <note>
            Jag vill börja mitt första inlägg med en påminnelse. Ansvaret
            för resultat och kvalitet i svensk skola och för att följa upp
            och åtgärda problem med frånvaro, oavsett om de dyker upp tidigt
            eller sent, vilar på det vi kallar för huvudmannen. Det är en
            kommun eller en fristående skola som har ansvar för att se till
            att resultat och kvalitet håller en hög nivå i den svenska skolan.
            Staten har en viktig uppgift. Staten ska bidra till att säkerställa
            att detta verkligen kan ske, men en påminnelse är på sin plats
            att huvudansvaret ligger på de så kallade huvudmännen.
          </note>
          <note>
            Vi är helt överens om att huvudmännen behöver stöd i detta viktiga
            arbete. Vi är också helt överens om att lärare, rektorer och elevhälsan
            behöver stöd. I mitt svar räknade jag upp en lång rad stödåtgärder
            som har kommit från regeringen. Många av dessa, vill jag tillägga,
            har ett starkt stöd i Sveriges riksdag. Den proposition som jag
            hänvisade till, Samling för skolan , har antagits av riksdagen
            och därmed fått stöd av bland andra de ledamöter som i dag ställer
            frågor.
          </note>
          <note>
            Maria Stockhaus pekade på de enorma kostnader som kan uppstå
            i samhället om vi inte åtgärdar frånvaro från skolan och säkerställer
            att alla elever inte bara kommer till skolan utan också lär sig
            så mycket som de ska när de kommer dit. Jag kan verkligen skriva
            under på detta. Det är enorma samhällskostnader. Samtidigt tror
            jag att vi är överens om att vartenda barn som faller mellan stolarna
            och inte får det stöd han eller hon behöver för att kunna fullgöra
            sin skolgång är ett barn för mycket. Vi är också överens om att
            hur höga dessa kostnader än är kan inte allting mätas i pengar.
          </note>
          <note>
            Vi talar också om väldigt många barn och elever som får en olycklig
            barndom och ett mycket ansträngt liv på grund av svårigheter att
            klara skolan. Det är svårt även för deras föräldrar. Allt detta
            sammantaget leder till att det är en viktig uppgift att främja
            närvaro och motverka frånvaro. Det är en viktig uppgift för hela
            samhället. Denna uppgift vill regeringen göra allt för att stödja.
            Därför föreslås en lång katalog av stödåtgärder.
          </note>
          <note>
            Jag vill i detta sammanhang också problematisera en aning när
            det gäller Maria Stockhaus andra fråga, den som handlar om varför
            regeringen inte har gett ett uppdrag till Skolverket att samla
            in nationell statistik på detta område.
          </note>
          <note>
            Jag är själv mycket förtjust i statistik. Rent allmänt tycker
            jag att vi i vår skoldebatt ibland tittar för lite på stora uppföljningar
            och för mycket på anekdoter och egna erfarenheter. God statistik
            är helt nödvändig för en klok skolutveckling. Men i varje läge
            måste man förstås väga behovet av statistik mot behovet av att
            man satsar de ibland ganska knappa resurserna på åtgärder som
            handlar om att säkerställa att den fina lagstiftningen kan bli
            verklighet. Jag kommer därför alltid att vara mycket noga med
            att pröva förslag om ny statistik. Jag vet nämligen att varje
            statistikinsamling kan ha mycket goda effekter och kan ge mycket
            bra underlag till kommande beslut. Men den har också en baksida
            i form av kostnader för huvudmännen, lärarna och rektorerna. Det
            går inte en dag utan att jag träffar en lärare som klagar över
            för mycket administration, och administration är ofta baksidan
            av höga statistiska ambitioner.
          </note>
          <note type="speaker">
            Anf. 45 MARIA STOCKHAUS (M):
          </note>
          <note>
            Fru talman! Huvudmannens ansvar för detta är naturligtvis mycket
            stort. Men det finns tyvärr inga krav ens på att huvudmännen systematiskt
            ska följa upp frånvaron som kommer från deras skolor.
          </note>
          <note>
            En undersökning från rapporten Skolans tomma stolar , som genomförts
            av Sifo på uppdrag av den ideella föreningen Prestationsprinsen,
            visar att bara drygt 50 procent av kommunerna samlar in eller
            får löpande statistik från grundskolorna gällande elevfrånvaro.
            Det duger helt enkelt inte.
          </note>
          <note>
            Innan jag kom in i riksdagen var jag kommunalråd i Sollentuna
            med ansvar för skolan. Jag skäms att säga att vi under mina tolv
            år ganska sent, ordentligt och övergripande, började följa upp
            frånvaron i skolan. När vi fick vår första rapport var det en
            chock för oss alla politiker hur det verkligen såg ut och hur
            många elever i Sollentuna som faktiskt inte var i skolan. Och
            jag tror att de flesta ändå har en bild av att Sollentuna är en
            ganska välfungerande skolkommun. Att vi fick detta svart på vitt
            ledde till att vi sedan tog tag i denna fråga och gjorde omfattande
            insatser och krävde återrapportering om vad som hände. Detta arbete
            har återkommande följts upp varje år just för att det ska säkerställas
            att de åtgärder som vi sätter in i skolan faktiskt också får effekt.
          </note>
          <note>
            Att följa upp insatser och se till att de får den effekt som
            man har önskat är en viktig del av ett systematiskt kvalitetsarbete.
            Och jag är rätt övertygad om att om Skolinspektionen granskade
            regeringens arbete för att främ ­ ja närvaro och minska frånvaro
            skulle man få underkänt. Det är vällovligt att göra en massa insatser
            och att satsa en massa pengar. Men det är nästan på gränsen till
            oansvarigt om man sedan inte har möjlighet att följa upp om dessa
            åtgärder verkligen har gjort skillnad.
          </note>
          <note>
            Jag kan förstå att man vill vara försiktig med att lägga på fler
            administrativa bördor på skolorna. Men här har vi skolor som redan
            i dag har en skyldighet att följa upp frånvaron. De allra flesta
            skolor har digitala system för det.
          </note>
          <note>
            Det är rimligt att de huvudmän som i dag inte gör denna uppföljning
            på huvudmannanivå faktiskt gör det. Då innebär det att detta är
            en statistik som faktiskt redan finns tillgänglig. Det är ingenting
            som man behöver ha helt nya system för att samla in.
          </note>
          <note>
            Jag undrar därför fortfarande: När tänker regeringen se till
            att vi får en nationell statistik, så att vi vet att de pengar
            som vi satsar från nationell nivå gör skillnad och så att vi faktiskt
            också kan se vilka kommuner och huvudmän som lyckas och hur vi
            kan lära oss av dessa exempel? Så länge det inte finns någon nationell
            statistik är det helt omöjligt att göra en sådan jämförelse.
          </note>
          <note type="speaker">
            Anf. 46 MARIE-LOUISE HÄNEL SANDSTRÖM (M):
          </note>
          <note>
            Fru talman! Jag vill också tacka ministern för de svar som hon
            har gett här. Det är många åtgärder som har vidtagits, men jag
            tycker inte att de alltid fungerar eftersom problemen tyvärr fortfarande
            eskalerar.
          </note>
          <note>
            Jag instämmer i att det är huvudmännen i skolan som har ansvaret.
            Men vi har också ett ansvar att se till att det fungerar, men
            det gör det bevisligen inte. Det fungerar förstås på olika sätt
            i olika skolor.
          </note>
          <note>
            Jag delar också uppfattningen att elevhälsan har ett stort ansvar.
            Det ser också väldigt olika ut när det gäller hur elevhälsan runt
            om i landet fungerar. I till exempel Göteborg ska det vara maximalt
            500 elever per sjuksköterska och 5 000 per läkare. Så är det egentligen
            inte i någon stadsdel i Göteborg. Det är förstås någonting som
            man måste se till att det fungerar. Det är kommunerna som har
            ansvar för detta. Men staten måste ge sådana förutsättningar att
            man har en tillräcklig budget så att det fungerar.
          </note>
          <note>
            Utbildningen för lärare är förstås också någonting som jag tycker
            att vi ska se över. Det kommer vi att följa vidare, så att lärarna
            är förberedda när de kommer ut i skolan. Många studenter vittnar
            om att när de kommer ut på sin VFU blir de tyvärr ganska skrämda
            av hur det ser ut i skolan. Här tror jag att vi har en viktig
            roll att se till att undervisningen för lärare blir bättre.
          </note>
          <note type="speaker">
            Anf. 47 Utbildningsminister ANNA EKSTRÖM (S):
          </note>
          <note>
            Fru talman! Jag vill vända mig emot en del av det som sägs här
            från riksdagens talarstol. Vi vet en del om hur frånvaron ser
            ut i Sverige. Det finns andra sätt att följa upp det vid sidan
            av en stor och heltäckande natio ­ nell statistik.
          </note>
          <note>
            Jag vill också betona att regeringen inte har fattat beslut om
            huruvida vi ska ge Skolverket i uppdrag att ta fram en sådan statistik
            eller inte. I mitt inlägg ville jag problematisera och visa att
            det inte alltid är så att pengarna gör bäst nytta genom att man
            lägger dem på att ta in mer statistik. Ibland kan det faktiskt
            vara så att pengarna gör mer nytta om de läggs på att utveckla
            metoder och arbeta praktiskt med de barn och elever som behöver
            stöd för att ha en högre närvaro i skolan.
          </note>
          <note>
            Jag vill också peka på det viktiga ansvar som huvudmannen har,
            och som finns uttryckt i skollag och förordningar. Det handlar
            om att via ett systematiskt kvalitetsarbete säkra att de bestämmelser
            som finns i våra olika styrdokument verkligen blir till kött i
            skolans vardag. Detta ansvar ligger på huvudmannen. Huvudmannen
            ska se till att det finns ett systematiskt kvalitetsarbete. Detta
            ansvar kan huvudmannen inte bortse från.
          </note>
          <note>
            Även rektorn har ett tydligt ansvar. Regeringen har med riksdagens
            stöd förtydligat rektorns ansvar för att inte bara rapportera
            utan faktiskt också ta tag i problematisk frånvaro från ett tidigt
            stadium. Vi har gjort det på grundskolans område, men vi har också
            gjort det på gymnasieskolans område. Vi har gjort det eftersom
            vi vet att tidiga insatser är så avgörande. Jag antar att det
            också är dessa insikter som ligger bakom riksdagens resonemang
            när riksdagen klokt har ställt sig bakom regeringens förslag om
            en läsa-skriva-räkna-garanti. Också här vet vi att tidiga insatser
            är helt avgörande.
          </note>
          <note>
            Vårdnadshavare har också ett ansvar. Vi har skolplikt i Sverige.
            Jag får, precis som säkert många ledamöter av riksdagen, ofta
            vittnesbörd från vårdnadshavare om hur svårt det är att uppfylla
            detta ansvar när skolgången inte fungerar.
          </note>
          <note>
            Med stigande ålder har också barn och elever dessutom ett ansvar
            för att bidra till att skolgången blir så bra som möjligt både
            för dem själva och för deras kamrater. Att tillsammans säkerställa
            att skolan fungerar på ett sådant sätt att närvaron främjas är
            ett ansvar för oss alla.
          </note>
          <note>
            Fru talman! Det har flera gånger nämnts här hur viktigt det är
            att det finns resurser avsatta för denna typ av verksamhet. Jag
            vill i detta sammanhang peka på de stora resurstillskott som har
            gjorts och fortsatt görs när det gäller vår viktiga elevhälsa.
            Elevhälsan har en mycket viktig roll i detta sammanhang. Där finns
            ofta en mycket professionell kompetens. Det är kompetens som vi
            hoppas ska kunna tas till vara ännu mer i skolan genom de stora
            satsningar som görs på speciallärare och specialpedagoger inom
            det stora lyft som pågår.
          </note>
          <note>
            Men till syvende och sist sitter varje rektor i en ganska tuff
            prioriteringssituation. Här vill jag peka på det likvärdighetsbidrag
            som regeringen har arbetat med efter rekommendation från Skolkommissionen
            för att säkerställa att det finns resurser för rektorerna på våra
            skolor och att dessa resurser faktiskt, med stöd i skollagen,
            ges på ett sådant sätt att det blir mer resurser där behoven är
            som allra störst.
          </note>
          <note>
            Fru talman! Jag är glad över att vi är eniga om behovet av insatser
            på detta område, och jag välkomnar de frågor som jag har fått.
            Jag hoppas att vi tillsammans ska kunna säkerställa att Sveriges
            elever får en riktigt bra skolgång, vilket de förtjänar.
          </note>
          <note type="speaker">
            Anf. 48 MARIA STOCKHAUS (M):
          </note>
          <note>
            Fru talman! Svensk skola får mycket pengar nu, och det har den
            fått även av tidigare regeringar. Jag tror att alla inser att
            det behövs mer resurser i skolan.
          </note>
          <note>
            Samtidigt är det oerhört viktigt att man följer upp hur pengarna
            används, så att vi får utväxling från de satsningar som faktiskt
            görs. Det finns nämligen utvärderingar som visar att det inte
            nödvändigtvis är pengarna som leder till bättre resultat utan
            att det som krävs är att man funderar över hur man använder pengarna.
            I dagsläget har vi alltså en regering som inte är intresserad
            av att följa upp frånvarostatistiken, och 50 procent av huvudmännen
            följer inte heller upp hur det står till med frånvaron. Det gör
            det svårt att på riksnivå eller lokal nivå veta om de insatser
            som görs för att minska frånvaron faktiskt får effekt.
          </note>
          <note>
            Långvarig problematisk frånvaro kan ha många orsaker. Ofta handlar
            det om elever som inte får det stöd de behöver, och det kan även
            handla om mobbning. Det är väldigt viktigt att skolan nu får ett
            tydligare ansvar att utreda orsakerna. Det är en viktig start.
            Vi moderater har dock länge krävt att det ska in mer specialpedagogik
            och mer kunskap om elever med särskilda behov i den ordinarie
            lärarutbildningen. Detta saknas nämligen i ganska stor utsträckning,
            vilket de som går lärarutbildningen och de som är nyexaminerade
            vittnar om. De är helt enkelt inte förberedda för att ta emot
            dessa elever i klassrummen.
          </note>
          <note>
            Tyvärr har regeringen inte tagit tag i frågan, trots att vi har
            tagit upp den ett antal gånger och ställt frågor om detta. Min
            fråga till statsrådet är därför: Varför vill inte regeringen se
            till att lärarna i sin grundutbildning får rätt kompetens att
            möta de här eleverna? Det är nämligen de som till slut blir hemmasittare
            när de inte får det stöd de behöver. Lärarna måste ha rätt kompetens.
          </note>
          <note type="speaker">
            Anf. 49 Utbildningsminister ANNA EKSTRÖM (S):
          </note>
          <note>
            Fru talman! Jag tackar än en gång Maria Stockhaus för frågan.
          </note>
          <note>
            Den avslutande frågan i Maria Stockhaus inlägg behandlar ett
            område som min kollega Matilda Ernkrans ansvarar för, men jag
            hänvisar gärna återigen till den stora satsning som regeringen
            gör på ett specialpedagoglyft för lärare i den svenska skolan.
            Vi är helt överens om att vi behöver den kompetens som speciallärare
            och specialpedagoger besitter.
          </note>
          <note>
            Fru talman! När jag lyssnar på den här debatten drar jag mig
            till minnes första gången jag besökte en finsk skola. Vi gjorde
            en noggrann genomgång av det framgångsrika finska systemet, där
            man säkerställer att barn och elever i behov av tidiga insatser
            också får dem. Vi började, som man alltid gör, med att jämföra
            de olika l agstiftningarna, och jag kunde snabbt konstatera att
            de stora skillnaderna inte låg i vilka lagstiftade krav som ställdes
            på lärare och rektorer i systemet. Den stora skillnaden låg i
            stället i hur arbetet bedrevs i vardagen.
          </note>
          <note>
            Den svenska skolans resultat är beroende av det arbete som görs
            av lärare och rektorer, och vi som politiker har ett ansvar för
            att kratta manegen och se till att de får så goda förutsättningar
            som möjligt. Jag vill lägga min kraft på att säkerställa att lärare
            och rektorer faktiskt har de verktyg de behöver och att de har
            förutsättningar att använda dem snarare än på att ständigt vässa
            verktygen.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2018/19:48 om mobiltelefonförbud
            i klassrum
          </note>
          <note type="speaker">
            Anf. 50 Utbildningsminister ANNA EKSTRÖM (S):
          </note>
          <note>
            Fru talman! Maria Stockhaus har frågat mig på vilket sätt ett
            mobiltele ­ fonförbud på nationell nivå bidrar till att öka tilliten
            till lärarnas profes ­ sio ­ nella förmåga.
          </note>
          <note>
            I januariavtalet, som regeringen står bakom, ingår flera olika
            åtgärder för att skapa studiero. En positiv skolmiljö präglad
            av trygghet, studiero och tillitsfulla relationer utgör en nödvändig
            förutsättning för att eleverna ska kunna uppnå bra skolresultat.
            Upplevelser av motsatsen påverkar negativt elevers likvärdiga
            möjligheter att lära och utvecklas i skolan. En arbetsmiljö präglad
            av trygghet och studiero främjar också attraktionskraften i läraryrket.
          </note>
          <note>
            När det gäller mobiltelefoner i klassrummet vill regeringen underlätta
            för lärarna genom att vända på perspektivet. Utgångspunkten bör
            vara att elevernas mobiltelefoner inte ska vara med i klassrummet,
            i stället för tvärtom. Lärare ska dock kunna vara fria att bestämma
            om mobiltelefoner ska användas vid olika tillfällen, med bestämda
            syften, när det passar i undervisningen.
          </note>
          <note>
            Jag har stor tillit till lärarnas professionella förmåga. Med
            en ändrad ordning för mobiltelefoner avser regeringen att främja
            studiero och en bra arbetsmiljö för lärarna samt visa respekt
            för yrkeskårens viktiga uppdrag med alla barns och elevers lärande
            och utveckling. Utformningen av en sådan ordning måste givetvis
            analyseras närmare.
          </note>
          <note type="speaker">
            Anf. 51 MARIA STOCKHAUS (M):
          </note>
          <note>
            Fru talman! Tack för svaret, statsrådet!
          </note>
          <note>
            Den lagstiftning vi har i dag ger lärare och rektorer viktiga
            verktyg för att skapa trygghet och studiero i skolan. I dag finns
            det möjlighet att ta om hand mobiltelefoner som stör, och det
            finns möjlighet för skolor att samla in mobiler i början av en
            lektion och lämna tillbaka dem när lektionen är slut. Internationella
            Engelska Skolan har mobilförbud under skoltid; där får eleverna
            låsa in sina mobiler under skoltid. Allt detta är redan möjligt
            i dag.
          </note>
          <note>
            Att läraryrket behöver bli mer attraktivt är vi alla överens
            om, och det behövs många fler åtgärder för att detta ska lyckas.
            Lön är en viktig fråga, men även arbetsmiljö är en faktor som
            många lärare uppger som en anledning att lämna yrket. Det är även
            en anledning till att studenter lämnar lärarutbildningen eller
            över huvud taget inte väljer att gå den.
          </note>
          <note>
            Det finns även många lärare som tar upp bristen på tillit till
            profes ­ sio ­ nen som en del av arbetsmiljön. Det handlar om
            att uppdrag, projekt och detaljstyrning på olika nivåer fullkomligt
            haglar över skolan. Det finns inget problem som skolan inte ska
            ta hand om eller lösa. All denna detalj ­ styrning signalerar
            väldigt tydligt att vi inte litar på professionen. Vi litar inte
            på rektorer och lärare och deras förmåga att skapa en bra skolmiljö
            som ger elever den utbildning de har rätt till.
          </note>
          <note>
            Nu tar jag återigen upp min kommunala erfarenhet, men den är
            faktiskt ganska värdefull när man kommer in i riksdagen och ska
            hålla på med skolfrågor. Jag var med om en ganska fantastisk resa
            där vi förändrade hela styrningen av skolan. Vi rensade bort alla
            mål och projekt, satte tre tydliga mål för skolan och gav rektorer
            och lärare full kontroll över hur de jobbar för att uppnå målen.
            Vi följde naturligtvis upp hur det gick – det säger sig självt,
            för annars vet vi inte om de lyckas i sitt uppdrag. Detta ledde
            till att sjukskrivningstalen gick ned, till att lärare stannade
            i kommunen och faktiskt också till att lärare återvände trots
            att de fått jobb i en annan kommun, kanske med högre lön. Inte
            minst förbättrades elevernas resultat.
          </note>
          <note>
            Frågan om det ska finnas ett mobiltelefonförbud på nationell
            nivå eller inte kan man se som en liten petitess, men det är det
            inte. Det är en tydlig signal till lärarna att man inte tror att
            de har tillräcklig kompetens att klara detta, trots att de har
            verktygen i lagstiftningen. Eftersom det tyvärr inte är den enda
            detaljregleringen på statlig nivå finns risken att lärarna helt
            slutar ta sitt ansvar – det är ju alltid någon annan som lägger
            sig i eller löser problemet.
          </note>
          <note>
            Att lagstifta om att eleverna inte ska få ha med sig mobiltelefoner
            i klassrummet är helt fel väg att gå om man vill arbeta för mer
            tillit till de professionella i skolan. Varför väljer regeringen
            att lägga sig i en sådan detalj?
          </note>
          <note type="speaker">
            Anf. 52 MARIE-LOUISE HÄNEL SANDSTRÖM (M):
          </note>
          <note>
            Fru talman! Jag vill tacka statsrådet för svaret.
          </note>
          <note>
            Precis som tidigare nämndes är studiero en stor och viktig fråga
            när vi kommer ut och träffar pedagoger och rektorer på skolorna.
            Man säger att man ibland känner att man inte har elevernas förtroende.
            Man har inte för ­ äldrarnas förtroende, och man har inte politikernas
            förtroende. Man talar tyvärr ofta om klåfingriga politiker, som
            man känner nedvärderar profes ­ sionen. Det tar mycket tid både
            för pedagoger och för rektorer att se hur de kan arbeta så att
            det ska fungera i skolan.
          </note>
          <note>
            Jag vet att alla pedagoger vill ha en fungerande arbetsmiljö
            både för eleverna och för pedagogerna. Där säger man just att
            klåfingriga politiker gör att man lite grann tappar sin status
            som lärare – man tappar det förtroende för professionen som finns.
            Det är därför vi vänder oss mot detta förbud och även mot andra
            detaljförbud som införs. Man nämner till exempel att ingen skulle
            tala om för en läkare hur arbetet på sjukhuset ska gå till men
            att man som pedagog får pekpinnar gällande hur man ska arbeta.
            Alla har nämligen gått i skolan, så alla vet hur det ska gå till
            i skolan, säger många lärare.
          </note>
          <note>
            Klåfingriga politiker är alltså inte bra för skolan, utan vi
            ska tvärtom höja trovärdigheten i professionen så att människor
            har förtroende för lärare. Det är förstås viktigt såväl hos politiker
            som hos elever och föräldrar.
          </note>
          <note type="speaker">
            Anf. 53 Utbildningsminister ANNA EKSTRÖM (S):
          </note>
          <note>
            Fru talman! Jag tackar för frågorna.
          </note>
          <note>
            Jag vill ta min utgångspunkt inte i anekdotiska minnen och inte
            i enskilda berättelser från skolans värld som elever eller föräldrar
            kan dra sig till minnes – eller för den delen jag själv. Jag väljer
            i stället att gå på den statistik som finns tillgänglig. Vi diskuterade
            ju detta i den förra interpellationsdebatten också.
          </note>
          <note>
            Då är det bara att titta i statistiken. Ta till exempel Skolverkets
            stora uppföljning av it-användningen i skolan, som kom för några
            år sedan. Den visade på en massa intressanta saker som har stor
            bäring på yrkets attrak ­ tionskraft. Bland annat efterfrågade
            lärarna mer kompetensutveckling när det gäller hur man använder
            it i undervisningen. Men det framkom också att en mycket stor
            andel av Sveriges lärare störs av mobiltelefonanvänd ­ ning i
            skolan. Till exempel sa två tredjedelar av lärarna att de varje
            dag stördes i undervisningen av sms:ande, chattande eller spelande.
          </note>
          <note>
            Som Maria Stockhaus så riktigt påpekar innehåller lagstiftningen
            i dag bestämmelser. Man kan säga att lagstiftningen inte är neutral.
            Utgångspunkten för lagstiftningen är att elever får ha med sig
            det de vill till klassrummet, men i lagstiftningen finns också
            uttryckliga bestämmelser som säger att om något som en elev har
            med sig, till exempel en mobiltelefon, stör undervisningen får
            läraren omhänderta det föremålet. I lagstiftningen står också
            beskrivet att rektor ska utarbeta ordningsregler för skolan. Vi
            vet alla att ett förbud mot att ha mobiltelefoner i klassrummet
            kan finnas med i ordningsreglerna.
          </note>
          <note>
            Lagstiftningen är alltså inte neutral. Nu vill vi från regeringens
            sida ändra i lagstiftningen, så att utgångspunkten i stället är
            att man inte har med mobiltelefoner. Skälet till det är att vi
            har sett att många lärare och elever får sin undervisning störd
            av mobilanvändning.
          </note>
          <note>
            Lärare, föräldrar och alla andra vet också att den lärare som
            ska lägga tid och kraft på lektionen till att argumentera om detta
            och rent av omhänderta mobiltelefoner riskerar att förlora värdefulla
            minuter av den viktigaste resurs vi har i skolan, nämligen undervisningstid.
            Där borde lärare och elever ägna sig åt det som ökar elevernas
            kunskaper och för lärandet fram ­ åt.
          </note>
          <note>
            Vi vill helt enkelt vända på steken och säga att utgångspunkten
            är att man inte har med mobiltelefoner. Vi vill stärka lärarnas
            yrkesutövning och deras möjligheter att utföra sitt arbete genom
            att tydligt och klart säga att den lärare som vill tillåta mobiltelefoner
            ska kunna göra det. Det blir i så fall ett positivt beslut i stället
            för ett negativt. På intet sätt minskar vi därmed lärarnas handlingsutrymme
            eller lärarnas möjligheter att göra profes ­ sionella bedömningar.
            Vi ökar tvärtom lärarnas möjligheter att utföra sitt viktiga yrke
            på ett sådant sätt att lektionerna kan fortgå utan onödiga störningar.
          </note>
          <note type="speaker">
            Anf. 54 MARIA STOCKHAUS (M):
          </note>
          <note>
            Fru talman! Ministern hänvisar till statistik där lärarna uppger
            att de har problem med störningar från mobiltelefoner. Jag tycker
            att den rimliga fråga man då bör ställa sig är: Varför använder
            de inte de verktyg som de redan har, i stället för att vi ska
            lägga oss i och detaljstyra ännu mer? Det är ju just detta som
            är problemet: Vi detaljstyr, och lärarna förväntar sig att någon
            annan ska lösa problemen. De blir passiva och tar inte det ansvar
            som de faktiskt har.
          </note>
          <note>
            Det är i klassrummet det händer. Det är det som händer där som
            gör skillnad. En bra lärare som känner att man har tillit i ryggen,
            en frihet att utforma sin undervisning och känner stöd av rektor
            har alla möjligheter att nå bra resultat. Så är det inte om man
            känner att det hela tiden är någon som tittar över axeln eller
            talar om hur man ska göra och detaljstyr och detaljreglerar, och
            för den delen även lägger sig i när saker och ting blir föremål
            för allmän debatt, som detta med mobiltelefoner har blivit. Då
            går politiken in, för det är lättköpta poänger i medierna.
          </note>
          <note>
            Jag tycker att ett sådant här beslut inte är något annat än ren
            och skär populism. Det är knappast en seriös politik.
          </note>
          <note>
            Naturligtvis har det gjorts opinionsundersökningar där väljare
            säger att de tycker att det är klart att mobiltelefoner ska förbjudas,
            som svar på en enkel fråga, men då har de inte tittat på vad detta
            innebär för tilliten i hela skolsystemet.
          </note>
          <note>
            Det finns en annan stor fråga som handlar om detaljstyrning,
            och den gäller alla riktade statsbidrag. De är också ett stort
            problem för svensk skola, vilket leder till mycket administration.
            Nu får vi ytterligare detaljstyrning via en specifik lagstiftning
            om just mobiltelefoner.
          </note>
          <note>
            När OECD lämnade sin rapport efter att ha specialgranskat svensk
            skola var en av de allvarligaste punkter som togs upp detta att
            alla skyller på varandra i skolsystemet. Det var ingen som tog
            ansvar för det som händer på den egna nivån, utan man skyllde
            på någon annan nivå i systemet.
          </note>
          <note>
            Vi har under lång tid hållit på att lägga oss i detaljer – detta
            är vi alla skyldiga till, även på kommunal nivå. Då har skolan
            inte fått arbetsro och inte kunnat ta det ansvar som den faktiskt
            borde ta. Vi behöver ge skolan stöd och inte lägga oss i detaljer.
          </note>
          <note>
            Jag tycker nog att de erfarenheter som finns från andra skolor
            ska tas på allvar, även om man kan ta det som anekdotisk bevisföring.
            Det är ju inte bara i en enstaka kommun eller på en enskild skola
            som det har fungerat när man rensar bland målen och låter professionen
            få frihet. Det finns många studier som pekar på att det är en
            framgångsmodell.
          </note>
          <note>
            Frågan om mobiltelefoner kan man tycka är liten. Men symbolvärdet
            i den blir väldigt stort. Vi talar tydligt om att vi har gett
            verktyg i skollagen, men eftersom lärarna inte klarar av detta
            måste politiken gå in och lägga sig i detaljerna igen. För det
            är ju detta vi gör. Vi säger att vi måste skruva ytterligare i
            lagstiftningen.
          </note>
          <note>
            Jag tycker att detta är sorgligt. Tyvärr har jag också sett väldigt
            många exempel på lärare som tycker precis som jag, nämligen att
            detta är en tydlig signal om att vi inte litar på Sveriges lärare.
            Det lärarkåren i Sverige behöver är verkligen inget sådant!
          </note>
          <note type="speaker">
            Anf. 55 MARIE-LOUISE HÄNEL SANDSTRÖM (M):
          </note>
          <note>
            Fru talman! Jag vill också tacka utbildningsministern för svaren.
            Men att kalla det för anekdotiska bevis passar nog inte i den
            här diskussionen. På vartenda studiebesök jag gör på skolor talar
            man om studiero som inte finns. Det finns ingen studiero för pedagogerna
            när de inte kan utföra sitt arbete, och det finns ingen studiero
            för eleverna när de inte kan delta i arbetet som de önskar. Alla
            pedagoger säger att man måste höja respekten för deras profession
            och att de vill ta bort klåfingriga politiker.
          </note>
          <note>
            Det låter som en liten detalj när man diskuterar det, men just
            respekt för lärare känner man tyvärr att det inte heller finns
            hos föräldrar i alla sammanhang. Vi måste betona att läraryrket
            är en väldigt viktig profes ­ sion, en av de viktigaste i Sverige
            kan vi väl säga, och att vi måste stödja lärarna. Men då gör vi
            det på annat sätt än genom att vi lägger oss i deras arbete. Vi
            ska ge dem möjlighet att utföra sitt arbete på ett så bra sätt
            som möjligt.
          </note>
          <note type="speaker">
            Anf. 56 Utbildningsminister ANNA EKSTRÖM (S):
          </note>
          <note>
            Fru talman! Både Maria Stockhaus och Marie-Louise Hänel Sandström
            återkommer i anförandena till påståendet att detta skulle innebära
            en misstro mot lärarkåren. Det är precis tvärtom.
          </note>
          <note>
            Den lagstiftning som regeringen tillsammans med Centern och Liberalerna
            kommer att ta fram inom ramen för januariavtalet har till syfte
            att säkerställa att det blir trygghet och studiero i våra skolor
            och att lärarna, som vill upprätthålla en god ordning i klassrummet,
            känner samhällets stöd.
          </note>
          <note>
            Den lärare som i dag vill ha en undervisning där eleverna har
            mobilte ­ lefonerna framme – det kan finnas skäl till det – kommer
            att kunna fortsätta med det precis på samma sätt som i dag. Den
            lärare som i dag lägger värde ­ fulla minuter av varje lektion
            på att tjata och tjafsa om mobiltelefoner kom ­ mer att ha samhällets
            stöd för att säga: Nej, mobiltelefonerna ska inte vara framme.
            Det är jag som bestämmer om de ska vara framme.
          </note>
          <note>
            Jag träffar många lärare i mitt uppdrag. Jag träffar också lärare
            som tycker att det här är klåfingrigt. Men jag träffar många fler
            lärare som tycker att det skulle vara skönt att slippa den eviga
            diskussionen om mobiltelefoner med eleverna under undervisningstid.
          </note>
          <note>
            Därför är jag övertygad om att ett mobilförbud i skolan skulle
            vara bra för att stärka tryggheten och studieron men också faktiskt
            för att stärka lärarens profession. Jag ser inte att det på något
            sätt skulle inskränka lärarens möjligheter att bestämma över det
            sätt som han eller hon vill utöva sitt yrke på. Tvärtom ! J ag
            ser det som ett sätt att ge den lärare som vill ha trygghet och
            studiero i sitt klassrum samhällets stöd.
          </note>
          <note>
            Frågan om mobiltelefoner i klassrummet kan te sig liten, men
            när vi tänker på hur mycket tid av undervisningen som störs i
            svensk skola är det ingen liten fråga. Titta på Talis-undersökningen,
            den stora undersökning som görs av lärarnas och rektorernas arbetsvillkor
            i OECD-länderna! Den undersökningen visar tydligt hur svensk skola,
            jämfört med skolan i andra länder, ofta präglas av det vi inte
            vill se. Det kan vara olika former av försenad ankomst, oordning
            eller ibland till och med hot och glåpord, i större utsträckning
            i Sverige än i många andra länder.
          </note>
          <note>
            Vi kan titta på PISA-undersökningen och se hur elever men också
            lärare och rektorer beskriver den svenska skolan, och vi kan titta
            på den stora OECD-granskning som gjordes. Då ser vi att vi har
            ett problem med trygghet och studiero, och det problemet måste
            vi hantera.
          </note>
          <note>
            Mobiltelefoner som stör undervisningen ingår, enligt mitt sätt
            att se det, som en del av det stora problemkomplexet med trygghet
            och studiero.
          </note>
          <note>
            Jag tycker att det blir en positiv åtgärd både för eleverna och
            för lärarna att vi säkerställer att det blir lättare att tillämpa
            reglerna. Det regelverk som Maria Stockhaus pekar på i dag och
            säger är enkelt att tillämpa var jag själv med och formulerade
            när jag arbetade på Skolverket, och det är gans ­ ka många sidor
            av krånglig juridisk text.
          </note>
          <note>
            Tänk hur mycket enklare det blir om regeln är den motsatta, om
            utgångspunkten är att läraren bestämmer. Det tycker jag är en
            mycket, myck ­ et enklare regel att tillämpa och också en regel
            som faktiskt ger lärarna stöd i sin professionella frihet, inte
            inskränkningar.
          </note>
          <note type="speaker">
            Anf. 57 MARIA STOCKHAUS (M):
          </note>
          <note>
            Fru talman! Att vi har disciplinproblem i svensk skola är ingenting
            nytt. Det har tyvärr pågått under lång tid. Det handlar väldigt
            mycket om ledarskapet i klassrummet. Att vara en bra ledare i
            klassrummet handlar om pondus och auktoritet. Men i grunden måste
            personen som står där i klassrummet känna samhällets tillit.
          </note>
          <note>
            Nu väljer regeringen att ge sig in i en detaljreglering som handlar
            om mobiltelefoner. Det finns ju många lärare som också säger att
            det är ett stort problem att elever har på sig kepsar eller luvtröjor.
            Då kan man undra om det är nästa steg för regeringen att förbjuda
            luvtröjor och kepsar i klassrummet.
          </note>
          <note>
            Vi behöver ha duktiga lärare i klassrummet. Vi behöver ha skickliga
            ledare i klassrummet. Nu vet jag att det inte är utbildningsministerns
            område, men ledarskap saknas i lärarutbildningen.
          </note>
          <note>
            Om vi vill ha de duktiga ledarna i klassrummet måste vi sluta
            att lägga oss i detaljer. Om regelverket uppfattas som krångligt
            och lärarna inte har kunskap om vilka möjligheter de har att skapa
            ordning i sitt klassrum är det där vi ska sätta in stöten och
            se till att ledarskap ingår i lärarutbildningen och att det är
            tydligt vilka befogenheter man faktiskt har. Precis som utbildningsministern
            säger är det ju läraren som till sist bestämmer.
          </note>
          <note>
            Signalen att vi nu ska besluta ännu mer kring mobiltelefoner
            i klassrummet är fel väg att gå om man vill skapa tillit. Vi kan
            inte hålla på med den typen av detaljreglering i Sveriges riksdag.
            Det är helt oresonligt och skapar fler problem än det löser.
          </note>
          <note>
            När det här förslaget dyker upp här i kammaren kommer vi naturligtvis
            att motsätta oss och försöka motarbeta det så gott vi kan. Vi
            hoppas att vi kan få en majoritet i den här riksdagen som visar
            den tillit till lärarna som de förtjänar. Vi tror att de kan klara
            av detta utan mer detaljreglering.
          </note>
          <note type="speaker">
            Anf. 58 Utbildningsminister ANNA EKSTRÖM (S):
          </note>
          <note>
            Fru talman! På tre möjligheter har Maria Stockhaus inte lyckats
            förklara hur en tänkt lagstiftning som syftar till att ge lärarna
            större möjligheter att bestämma i klassrummet skulle underminera
            lärarens auktoritet.
          </note>
          <note>
            Maria Stockhaus har heller inte lyckats förklara hur dagens lagstiftning,
            som faktiskt utgår från att elever har rätt att ha med sig mobiltelefoner
            till klassrummet om inget annat sägs, på något vis skulle vara
            bättre för att stärka attraktiviteten i läraryrket jämfört med
            den regel som nu diskuteras.
          </note>
          <note>
            Maria Stockhaus har heller inte lyckats förklara hur en lagstiftning
            som utgår från att eleverna har med sig det de vill till klassrummet
            skulle vara en neutral lagstiftning, jämfört med en tänkt lagstiftning
            som utgår från att det är läraren som bestämmer vad som ska vara
            med i klassrummet när det gäller just mobiltelefoner.
          </note>
          <note>
            Jag är övertygad om att det här blir en bra lagstiftning. Jag
            är också övertygad om att lagstiftningen kommer att leda till
            att det blir lite lättare för lärarna att upprätthålla ordning
            och trygghet i klassrummet. Det kommer därmed att leda till större
            möjligheter för många elever, också de elever som i dag blir störda
            av klasskamraternas mobilanvändande i klassrummet, att lära sig
            mer i skolan och känna att tryggheten och studieron finns där
            också för dem.
          </note>
          <note>
            Jag ser fram emot att lägga fram en lagstiftning som säkrar elevernas
            trygghet och studiero på ett bättre sätt än dagens lagstiftning
            och som också kommer att kunna ge lärarna lite mer råg i ryggen
            och större möjligheter att utföra det viktigaste arbete som finns
            i svensk skola, nämligen undervisning.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2018/19:49 om avgiftsfria nationellt
            godkända idrottsutbildningar
          </note>
          <note type="speaker">
            Anf. 59 Utbildningsminister ANNA EKSTRÖM (S):
          </note>
          <note>
            Fru talman! Maria Stockhaus har frågat mig om jag och regeringen
            kommer att se över regelverket kring NIU (Nationellt godkända
            idrottsutbildningar) och RIG (Riksidrottsgymnasier) vad gäller
            kravet på avgiftsfri utbildning. Maria Stockhaus har också frågat
            om jag och regeringen kommer att vidta andra åtgärder så som Skolverket
            skrivit i sin hemställan från den 3 mars 2018. I hemställan beskriver
            Skolverket att det kan finnas behov av att se över enhetligheten
            när det gäller bedömningsgrunderna för de olika specialidrottsförbundens
            tillstyrkan för att en huvudman ska få starta en idrottsutbildning
            på elitnivå.
          </note>
          <note>
            Jag vill börja med att framhålla att en avgiftsfri skolgång är
            en mycket viktig grundprincip för svensk gymnasieskola, så viktig
            att det finns reglerat i skollagen. Det är således beslutat av
            riksdagen. En annan viktig grundprincip, reglerad i skollagen,
            är att alla, oberoende av geografisk hemvist och sociala och ekonomiska
            förhållanden, ska ha lika tillgång till utbildning inom skolväsendet.
          </note>
          <note>
            Jag och regeringen är medvetna om de problem som Maria Stockhaus
            påtalar. Skolverket framhåller dessutom att det behövs en översyn
            av dimensioneringen och organiseringen av nuvarande system när
            det gäller riksidrottsgymnasierna och de nationellt godkända idrottsutbildningarna.
            Vidare påtalar Skolverket att de nationellt godkända idrottsutbildningarna
            har ökat i omfattning, vilket lett till höga kostnader för kommunerna
            samt att fördelningen av platser mellan kvinnor och män på idrottsutbildningarna
            kan behöva ses över.
          </note>
          <note>
            Det finns således risk att det finns ett flertal problem, och
            det räcker därmed inte med enstaka ändringar i regelverket för
            att lösa dessa.
          </note>
          <note>
            Idrottsutbildningarna omfattar i dag sammanlagt cirka 9 000 elever,
            varav cirka 1 000 studerar vid riksidrottsgymnasium och cirka
            8 000 elever vid de nationellt godkända idrottsutbildningarna.
            Min och regeringens ambition är att det även framöver ska vara
            möjligt för elitidrottande ungdomar att kombinera elitsatsning
            med gymnasieutbildning. Det krävs då att dessa fungerar tillfredställande.
            Jag och regeringen kommer därför att fortsä tt a att följa frågan
            om idrottsutbildningarna.
          </note>
          <note type="speaker">
            Anf. 60 MARIA STOCKHAUS (M):
          </note>
          <note>
            Fru talman! Tack, statsrådet, för svaret!
          </note>
          <note>
            Sedan 2011 finns det helt unika möjligheter för unga idrottstalanger
            att kombinera sin gymnasieutbildning med sin idrott. Riksidrottsgymnasier
            och nationellt godkända idrottsutbildningar har inneburit att
            elitsatsande ungdomar har kunnat kombinera en vanlig gymnasieutbildning
            med en satsning på sin idrott.
          </note>
          <note>
            Nu riskerar det beslut som Skolinspektionen har fattat när det
            gäller Berga naturbruksgymnasium att sätta s topp för den här
            möjligheten. I Berga har man beslutat att lägga ned sin hästutbildning
            efter Skolinspek ­ tionens beslut.
          </note>
          <note>
            Att elitsatsa i en idrott, oavsett vilken den är, innebär bland
            annat att man måste ha egen utrustning. Det gäller skidåkning,
            hockey och golf men även ridning. Att elitsatsa på hoppning eller
            dressyr innebär att man måste ha en egen häst – det finns ingen
            annan utväg. I tävlingsmomenten är samspelet mellan häst och ryttare
            helt avgörande, och ett samspel behöver man ju bygga upp över
            tid. Man kan inte bara hoppa upp på första bästa häst och förvänta
            sig att det ska fungera.
          </note>
          <note>
            Att en skola som Berga, som erbjuder en nationellt godkänd idrottsutbildning
            i ridning, kräver att man har egen häst är helt naturligt. Utbildningen
            riktar sig ju till ungdomar som vill elitsatsa, och utan egen
            häst går ju inte det. Det säger sig självt.
          </note>
          <note>
            Alternativet för en elitsatsande ungdom är att helt avstå från
            gymnasie ­ utbildningen. Med tanke på att det finns en viss osäkerhet
            kring huruvida man kan försörja sig som elitidrottare finns det
            en poäng i att man har en plan B.
          </note>
          <note>
            Alternativet är också att man får sin gymnasieutbildning på distans,
            det vill säga helt utan de normala sociala kontakter som man får
            om man går en vanlig gymnasieutbildning.
          </note>
          <note>
            Skolinspektionens beslut innebär inte bara att den nationella
            idrottsut ­ bildningen i Berga läggs ned. I förlängningen innebär
            det att det inte kom ­ mer att finnas möjlighet för någon att
            finnas kvar, utom möjligen där det inte krävs någon utrustning.
            Jag har hört att för dem som går en interna ­ tionellt godkänd
            idrottsutbildning i till exempel skidåkning krävs att de har tio
            egna par skidor. Det går kanske inte att jämföra med egen häst,
            men det är inte direkt en avgiftsfri gymnasieskola.
          </note>
          <note>
            Skolverket har, som sagt, uppmärksammat Utbildningsdepartementet
            på det här problemet för ungefär ett år sedan, men det har inte
            hänt någonting. Det verkar som att regeringen inte för avsikt
            att göra något.
          </note>
          <note>
            I svaret på min interpellation står det att regeringen ska fortsätta
            att följa utvecklingen. Det innebär att det inte finns några som
            helst planer på att göra någonting konkret i närtid. Skolverket
            har varit tydlig t med att en särskild reglering behöver utredas
            för att möta olika idrotters behov, om man som statsrådet säger
            att man fortfarande vill ge möjlighet för elitsatsande ungdomar
            att gå på gymnasiet. Om man har den ambitionen kan man inte bara
            sitta still och följa utvecklingen. Då måste man faktiskt göra
            något.
          </note>
          <note>
            Vad krävs för att regeringen ska ta tag i frågan? Om en skrivelse
            från Skolverket inte räcker, vad krävs ytterligare för att regeringen
            ska ta tag i den här frågan?
          </note>
          <note type="speaker">
            Anf. 61 ALEXANDRA ANSTRELL (M):
          </note>
          <note>
            Fru talman! Intentionen när man skapade idrottsutbildningarna
            på gymnasienivå var att det skulle gå att kombinera en elitsatsning
            med en fungerande skolgång. Den möjligheten finns ju nu och den
            borde uppmuntras.
          </note>
          <note>
            Rörelse är något som är fundamentalt för oss människor, och det
            är därför som det har så otroliga effekter på oss. Det påverkar
            vår hjärna positivt och gör oss hjärnstarka. Det behövs inte minst
            för att få en bra skolgång.
          </note>
          <note>
            Tack vare NIU, nationella idrottsutbildningen, kan tusentals
            ungdomar i dag elitsatsa inom sin idrott och samtidigt rustas
            med lika goda kunskaper som alla andra gymnasieelever. Men nu,
            fru talman, är alla idrottsgymnasier i fara efter det här beslutet
            som blir prejudicerande.
          </note>
          <note>
            Berga Naturbruksgymnasium i Haninge i Stockholms län har sedan
            2016 bedrivit NIU inom ridning för både dressyr- och hoppryttare.
            Att kunna bo på skolan, träna på skoltid och ha hästen uppstallad
            där ger elever i hela Stockholmsregionen en unik möjlighet att
            satsa på sin skola och sin idrott samtidigt. En elev sa till mig:
            Jag skulle aldrig haft den här möjligheten annars.
          </note>
          <note>
            Men efter Skolinspektionens tillsyn tvingas nu Berga stänga ned
            sin NIU-intagning till hösten eftersom Skolinspektionen konstaterar
            att huvudmannen inte uppfyller författningskraven avseende att
            utbildningen i gymnasieskolan ska vara avgiftsfri. Man menar att
            skolan borde erbjuda ett kostnadsfritt alternativ för de elever
            som väljer att inte ha med sig en häst till skolan.
          </note>
          <note>
            Det är tydligt i ämnet specialidrott att en elev ska kunna nå
            elitnivå inom sin sport. Då blir, fru talman, det här ett moment
            22 för skolorna. Man måste ha en avgiftsfri skola och man ska
            se till att eleverna når elitnivå. All idrott kostar. Bara ett
            par stavar till skidåkningen kostar flera tusen. Skolinspektionens
            beslut blir också prejudicerande för alla idrottsgymnasier, eftersom
            ingen idrottsutbildning på elitnivå egentligen är gratis. Skolinspektionens
            beslut innebär att praktiskt taget alla måste tillhandahålla idrottsutrustning
            för samtliga elever, och då spelar det ingen roll vad det är för
            idrott.
          </note>
          <note>
            Är det då rätt att ingen ska få elitsatsa om inte alla får göra
            det? Vi moderater säger nej till det. Vi vill skapa möjligheter
            för dessa ungdomar. Jag tycker att här behöver ministern ta ledartröjan
            och skapa möjligheter för eleverna att kunna fortsätta sin elitsatsning
            samtidigt som man får en bra skola.
          </note>
          <note>
            Utbildningsministern menar att hon och regeringen har som ambition
            att det ska vara möjligt att kombinera skola med elitsatsning
            inom idrott. Men hur? Det räcker inte med att bara följa frågan.
          </note>
          <note>
            Hur kan det möjliggöras för dessa elever att elitsatsa samtidigt
            som de går i skolan för att få de kunskaper som de har rätt till?
            Hur avser ministern att lösa moment 22-frågan?
          </note>
          <note type="speaker">
            Anf. 62 Utbildningsminister ANNA EKSTRÖM (S):
          </note>
          <note>
            Fru talman! Som har framgått av frågorna från Maria Stockhaus
            och inlägget från Alexandra Anstrell är detta inte helt enkelt.
            Precis som Alexandra Anstrell sa är regeringens ambition högt
            ställd. Det ska vara möjligt för elitidrottande ungdomar att kombinera
            elitsatsning med gymnasieutbildning. Jag kommer verkligen att
            följa den här frågan noga. Det är inte en helt enkel fråga, och
            därför går det inte att leverera ett kort, enkelt och snabbt svar
            från riksdagens talarstol här och nu.
          </note>
          <note>
            Detta är en viktig fråga. En gymnasieutbildning är i dagens läge
            nödvändig för att man ska klara sig bra här i livet. Det är nödvändigt
            för att man ska kunna få ett jobb och delta i samhällslivet som
            en aktiv samhällsmedborgare. Det är också nödvändigt för att man
            ska kunna läsa vidare. Vi vill att den möjligheten ska finnas
            för alla elever, också för dem som vill satsa på en elitidrott.
            Dessutom vill vi att det ska vara möjligt att kombinera studier
            och elitidrottande.
          </note>
          <note>
            Jag kan, som både Alexandra Anstrell och Maria Stockhaus är väl
            med ­ vetna om, inte uttala mig om enskilda fall eller om enskilda
            myndigheters beslut. Det är jag förbjuden att göra enligt regeringsformen.
            Men jag kan följa frågan, och jag kommer att göra det. Jag kommer
            också att ta upp en diskussion med de gymnasieskolor där den här
            typen av utbildningar be ­ drivs.
          </note>
          <note>
            Svårigheten med den här frågan är inte att vi tycker olika, utan
            svårigheten är att vi befinner oss i en situation som är en aning
            komplicerad.
          </note>
          <note>
            Fru talman! Mitt svar kommer säkert att leda till att både Maria
            Stockhaus och Alexandra Anstrell från talarstolen kommer att säga
            att det här inte duger. Nu får ministern sätta på sig ledartröjan.
          </note>
          <note>
            Jag utgår ifrån att ni kommer att göra det. Men jag vill verkligen
            betona att sätta på sig ledartröjan innebär också att man lyssnar
            på dem som det berör och att man för en dialog med dem som arbetar
            med den här frågan i vardagen. Man ska också säkerställa att de
            åtgärder som vidtas löser problemen.
          </note>
          <note>
            Jag hävdar att det som regeringen nu gör, nämligen att man följer
            den här frågan och ser vad som behöver göras, är det som behövs
            för alla oss som tycker att principen om en avgiftsfri skola är
            en princip som ligger fast i den svenska skollagen och som vi
            alla ställer upp på.
          </note>
          <note type="speaker">
            Anf. 63 MARIA STOCKHAUS (M):
          </note>
          <note>
            Fru talman! Under den förra mandatperioden fördes det många och
            långa diskussioner i den här kammaren om huruvida ridning skulle
            omfattas av friskvårdsbidraget eller inte. Nu är inte det en utbildningspolitisk
            fråga, men till slut kom det efterlängtade beslutet att så blir
            fallet. Till sist beslutades att ridning skulle inkluderades.
            Jag kan inte låta bli att undra om den här regeringen har en särskilt
            negativ inställning till just ridning.
          </note>
          <note>
            Vad hade hänt om Skolinspektionen hade fattat beslut om till
            exempel ett skidgymnasium eller ett hockeygymnasium? Hade regeringen
            varit lika obenägen att göra någonting om dessa sporter hade drabbats?
          </note>
          <note>
            Ridsporten är stor i Sverige. Vi har många duktiga ryttare på
            elitnivå och naturligtvis vill vi ha fler. Att kunna kombinera
            en gymnasieutbildning med elitsatsning är något som vi borde värna
            i Sverige.
          </note>
          <note>
            Det är bra att regeringen säger att man har ambitionen att det
            även i fortsättningen ska vara möjligt att ha den kombinationen
            för elever, men om man inte gör något försvinner ju den möjligheten.
          </note>
          <note>
            Det är inte så att frågan är ny, att den inte har lyfts upp och
            att de problem som finns inte redan ligger på bordet. Att föra
            en dialog är ju knappast meningsfullt. Det finns specialidrottsförbund
            som har försökt att kontakta Utbildningsdepartementet i den här
            frågan, men man har mötts av ointresse för dessa utbildningar.
            Nu har det gått så långt att Skolverket för ett år sedan tog fram
            en skrivelse tillsammans med Riksidrottsförbundet. Om man hårdrar
            det finns i skrivelsen egentligen ett färdigt direktiv till en
            utredning.
          </note>
          <note>
            Jag kan inte tolka det hela på något annat sätt än att man egentligen
            inte vill att möjligheten till dessa utbildningar ska finnas kvar,
            trots att man säger att man har en sådan ambition.
          </note>
          <note>
            Alla kan inte elitsatsa. Det är ett bistert faktum, oavsett om
            det handlar om pengar eller talang. Det är inte möjligt. Eftersom
            inte alla kan verkar man inte vilja att möjligheten ska finnas
            för dem som har särskilda talanger i vissa sporter.
          </note>
          <note>
            Det är väldigt enkelt för regeringen att i detta fall bara sitta
            på händerna och inte göra någonting. Utbildningarna kommer då
            att försvinna. Det finns ingen möjlighet att bedriva utbildning
            på denna nivå och låta ungdomar som vill elitsatsa gå på sådana
            gymnasieutbildningar. De kommer att försvinna precis som den på
            Berga har gjort.
          </note>
          <note>
            Om ambitionen om att kombinationen ska finnas kvar ska ha någon
            som helst trovärdighet måste regeringen i detta läge vara beredd
            att agera och inte bara följa utvecklingen.
          </note>
          <note>
            Berga råkar ligga i min valkrets. Jag har varit på besök där.
            De har nu fattat beslut om att lägga ned och var väldigt bekymrade
            vid mitt besök. Många ungdomar kommer att bli väldigt besvikna
            eftersom de inte kommer att kunna söka till utbildningen på Berga
            i höst.
          </note>
          <note>
            Hur många fler ungdomar ska berövas denna möjlighet innan reger
            ­ ing ­ en agerar och försöker göra något åt en problematik som
            Skolverket till ­ sammans med Riksidrottsförbundet tydligt har
            pekat på? De har i prin ­ cip gett regeringen ett färdigt utredningsdirektiv
            på bordet. Ändå har reger ­ ing ­ en inte gjort någonting. Detta
            drabbar ungdomar, och jag tycker att det är sorgligt att regeringen
            inte vill lägga någon handling bakom den ambi ­ tion som utbildningsministern
            säger sig ha.
          </note>
          <note type="speaker">
            Anf. 64 ALEXANDRA ANSTRELL (M):
          </note>
          <note>
            Fru talman! Tack, utbildningsministern, för ditt anförande!
          </note>
          <note>
            Att NIU-utbildningen avvecklas blir ett hårt slag för svensk
            ridsport. Det är också en tragedi för alla ungdomar som berörs
            och som siktat in sig på att söka till gymnasieutbildningen i
            höst. Det ger dessutom helt fel signaler till de elever som går
            på skolan i dag och till alla andra på NIU-utbildningar som både
            vill elitsatsa och satsa på sin skolgång. Jag undrar vad utbildningsministern
            säger till alla dem.
          </note>
          <note>
            Fru talman! Det är slående att just ridsporten återkommande fastnar
            i krångliga regelverk. Till bara för något år sedan gick det exempelvis
            inte att göra avdrag för ridning som friskvård. Nu leder myndighetsbeslut
            till att ett gymnasium med inriktning på hästsport väljer att
            avveckla sin verksamhet. Varför tar den feministiska regeringen
            inte strid för detta?
          </note>
          <note>
            Självklart ska huvudprincipen i den svenska skolan vara att all
            utbildning ska vara avgiftsfri. Men samtidigt måste det också
            gå att hitta lösningar för att dessa idrottstalanger ska kunna
            både elitsatsa och skaffa sig en gymnasieutbildning som de kan
            falla tillbaka på senare i livet.
          </note>
          <note>
            Jag väntar på svar från utbildningsministern. Hur ska detta lösas?
            Ministern talar å ena sidan om dialog, å andra sidan om att följa
            frågan. Kommer ministern att ha en dialog? Hur ska hon följa detta?
            Är det från tv-soffan, eller hur har hon tänkt sig det hela?
          </note>
          <note>
            Detta är bara en ledarskapsfråga – ingenting annat.
          </note>
          <note type="speaker">
            Anf. 65 Utbildningsminister ANNA EKSTRÖM (S):
          </note>
          <note>
            Fru talman! Både Alexandra Anstrell och Maria Stockhaus för fram
            frågor som nästan antyder en konspirationsteori som går ut på
            att reger ­ ing ­ en har något emot ridsport. Jag kan försäkra
            ledamöterna att ridsporten har en viktig funktion i det svenska
            idrottslivet. Den har också en viktig funk ­ tion i den svenska
            landsbygdspolitiken och, som Alexandra Anstrell säger, ur en feministisk
            utgångspunkt.
          </note>
          <note>
            Alltför länge har de sporter som många flickor ägnar sig åt fått
            en lite styvmoderlig behandling i det svenska samhället. Jag vill
            inte bidra till att sådana missförstånd lever kvar. Konspirationsteorin
            om att detta på något sätt har med rididrott eller ridsport att
            göra tycker jag att vi kan lämna därhän.
          </note>
          <note>
            Frågan handlar i stället om ett regelverk i vilket Skolverket
            har identifierat ett stort antal problem. Bland dessa problem
            lyfter frågeställarna fram det särskilda problem som handlar om
            var gränsen går mellan å ena sidan avgiftsfrihet och å andra sidan
            möjligheten att bedriva elitidrott med delvis egna verktyg eller
            hästar.
          </note>
          <note>
            Jag vill betona att jag inte ser någon konflikt oss emellan i
            denna fråga. Vi är överens om att det är viktigt att kunna kombinera
            elitidrott med gymnasiestudier. Det finns ingen skiljelinje mellan
            oss. Vi är också överens, antar jag, om grundprincipen att den
            svenska skolan ska vara avgiftsfri och att den principen är viktig.
          </note>
          <note>
            Den aktuella problembild som frågeställarna lyfter fram har jag
            i mina svar försökt visa att jag delar. Vi bör se till att denna
            fråga kan lösas på ett sådant sätt att barn och elever har tillgång
            till elitidrottssatsningar samtidigt som de går på gymnasiet.
            Det är, vill jag vidhålla, en komplicerad fråga. Min avsikt är
            att följa den – därmed inte sagt att jag kommer att sitta på händerna,
            för att citera en av frågeställarna. Jag kommer att göra det genom
            att lyssna på dem som finns ute i verksamheterna och som arbetar
            med detta. Jag kommer att se till att frågan hanteras på ett sådant
            sätt att vi kan uppnå det vi är överens om.
          </note>
          <note>
            Barn och elever som vill gå i gymnasieskolan och som vill elitsatsa
            samtidigt som de får en gymnasieutbildning ska ha möjlighet att
            göra det. Och den svenska skolan ska även i fortsättningen vara
            avgiftsfri.
          </note>
          <note type="speaker">
            Anf. 66 MARIA STOCKHAUS (M):
          </note>
          <note>
            Fru talman! Jag vet att många av dem som går på dessa utbildningar
            och som bedriver dem med stort intresse följer denna debatt. Jag
            är ledsen att behöva säga det, men jag tror inte att de känner
            sig ett dugg lugnade av det som utbildningsministern har sagt
            här i talarstolen. Det är väldigt tydligt att den grupp elever
            som vill kombinera en elitsatsning i idrott med gymnasieutbildning
            är en grupp som regeringen inte prioriterar särskilt högt.
          </note>
          <note>
            Förutom att Skolverket genom en skrivelse har uppmärksammat reger
            ­ ingen på frågan har, som jag sa tidigare, också flera specialidrottsförbund
            kontaktat regeringen. Ministern säger att hon ska starta en dialog
            nu, men förbunden har redan tidigare gjort sådana försök.
          </note>
          <note>
            Att starta dessa utbildningar är inget som är gjort i en handvändning.
            Det behövs framförhållning. Vilken garanti finns för att utbildningarna
            kan återuppstå om de som i Bergas fall tvingas lägga ned? En sådan
            utbildning kanske är borta för evigt. Då har man berövat dem som
            vill elitsatsa på ridning en möjlighet att göra det i Stockholms
            län.
          </note>
          <note>
            Man kan fråga sig om regeringen verkligen är intresserad av att
            behålla dessa utbildningar. Om man inte gör något kommer de som
            sagt, en efter en, att försvinna till slut när Skolinspektionen
            framhåller avgiftsfriheten. De kommer att lägga ned.
          </note>
          <note>
            Skolverket har tillsammans med många andra tydligt påvisat att
            en utvärdering och utredning behövs. Det gäller inte bara avgiftsfriheten,
            som utbildningsministern påpekar, utan det gäller även andra aspekter
            av NIU och RIG. Men utredningen måste tillsättas, annars kommer
            problemet inte att lösas utan bara finnas kvar.
          </note>
          <note>
            Det räcker inte att utbildningsministern säger att vi är överens
            i frågan, om ministern, som har makten, gör något åt den. Att
            följa frågan är inte att göra något åt den. Det har redan gjorts
            försök att ta upp en dialog. Man har gått så långt att man redan
            för ett år sedan lade fram en gemensam skrivelse till Utbildningsdepartementet
            för att påtala detta och för att försöka se till att fler av dessa
            utbildningar inte läggs ned. Trots detta har utbildningsminister
            inte gjort någonting åt detta.
          </note>
          <note type="speaker">
            Anf. 67 Utbildningsminister ANNA EKSTRÖM (S):
          </note>
          <note>
            Fru talman! Maria Stockhaus gör tappra försök att visa på något
            slags ovilja mot att ta i frågan eller till och med, som tidigare
            framfördes, en ovilja mot ridsporten. Jag kan försäkra henne att
            jag verkligen kommer att följa denna fråga. Det betyder inte att
            jag kommer att sitta på händerna, utan det betyder att jag kommer
            att följa frågan i mina kontakter med berörda idrottsförbund och
            skolanordnare.
          </note>
          <note>
            Jag kan också försäkra Maria Stockhaus om att jag har goda och
            rika erfarenheter av samarbete med både naturbruksgymnasierna
            och de skolor som anordnar naturbruksprogram av olika slag. Det
            här är skolor som är viktiga i både vår landsbygdspolitik och
            vårt skolväsen. Dessa skolor behöver dessutom goda förutsättningar
            för att kunna bedriva sin verksamhet.
          </note>
          <note>
            Jag tackar Maria Stockhaus för att hon lyfter upp frågan. Jag
            tackar även Alexandra Anstrell för att hon hjälper till att hålla
            liv i frågan. Den är viktig för många ungdomar i Sverige och för
            många skolor. Jag tackar för debatten.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2018/19:35 om kritik mot lärare som
            följer skollagen
          </note>
          <note type="speaker">
            Anf. 68 Utbildningsminister ANNA EKSTRÖM (S):
          </note>
          <note>
            Fru talman! Roger Haddad har frågat mig om det är rimligt att
            Barn ‑ och elevombudet utdömer skadestånd till eleven i fall där
            Skol ­ inspek ­ tionen gjort bedömningen att lärarens agerande
            följt skollagen. Han frågar också vilka omedelbara initiativ jag
            och regeringen kommer att ta för att se över uppdraget till Barn-
            och elevombudet samt vilka planerade åtgär ­ der jag och regeringen
            avser att vidta för att öka lärarnas och rektor ­ ernas befogenheter
            i skolan.
          </note>
          <note>
            Statens skolinspektion och Barn- och elevombudet, BEO, övervakar
            den del av skollagen (2010:800) som handlar om åtgärder mot kränkande
            behandling (6 kap.). Skolinspektionen har tillsyn över att skolhuvudmän
            och deras personal bedriver verksamheten enligt de bestämmelser
            som gäller. BEO:s roll är att utreda kränkande behandling som
            riktats mot barn eller elever. Om BEO:s utredning visar att ett
            barn eller en elev utsatts för kränkande behandling och det finns
            förutsättningar att kräva skadestånd från den som driver skolan
            företräder BEO barnet eller eleven i domstol om barnet eller eleven
            medger det. Jag som minister är förhindrad att bestämma hur en
            myndighet ska besluta i ett ärende om hur den ska tillämpa lag.
          </note>
          <note>
            Internationell forskning visar på ett starkt samband mellan lärmiljöer
            präglade av ordningsproblem och skolprestationer, både på individ-
            och skolnivå. Rektorn leder arbetet i skolan och läraren leder
            arbetet i klassrummet. Det framgår av läroplanerna att lärarna
            i det arbetet ska uppmärksamma och tillsammans med övrig personal
            vidta nödvändiga åtgärder för att förebygga och motverka alla
            former av diskriminering och kränkande behandling. Arbetet mot
            kränkande behandling är grundläggande för att tillgodose barns
            och elevers rätt till god utbildning i en trygg miljö. Det är
            själva syftet med Skolinspektionens och BEO:s uppdrag i denna
            del, och regeringen avser inte för närvarande att ändra deras
            uppdrag.
          </note>
          <note>
            Regeringen beslutade i augusti 2018, efter förslag från 2015
            års skolkommission, att förtydliga rektorns ansvar när det gäller
            trygghet och studiero i de läroplaner som gäller för skolorna.
            Det markeras också i läroplanerna att elever ska visa respekt
            för och hänsyn mot skolans personal och andra elever. De beslutade
            ändringarna i läroplanerna för grundskolan, förskoleklassen och
            fritidshemmet, för sameskolan samt för gymnasieskolan träder i
            kraft den 1 juli 2019.
          </note>
          <note>
            Det är dags för ett ökat fokus på att säkerställa att lärare
            och rektorer har möjlighet att bedriva sitt viktiga arbete i skolan.
            En del i det är den överenskommelse som slutits mellan Socialdemokraterna,
            Centerpartiet, Liberalerna och Miljöpartiet de gröna, januariavtalet,
            som bland annat syftar till att skapa studiero i skolan. Tillsammans
            har vi kommit överens om att en nationell plan för studiero och
            trygghet i skolan ska tas fram och genomföras. Nu påbörjas arbetet
            för att genomföra avtalet i denna del, något jag ser fram emot.
          </note>
          <note type="speaker">
            Anf. 69 ROGER HADDAD (L):
          </note>
          <note>
            Fru talman! Jag vill tacka utbildningsminister Anna Ekström för
            svaret.
          </note>
          <note>
            Varför inlämnar Liberalerna en interpellation om lärarnas befogen
            ­ he ­ ter och skolledarnas befogenheter? Varför är det här en
            viktig fråga för oss att lyfta fram på högsta politiska nivå,
            i Sveriges riksdag? Jo, det beror på något vi återkommande har
            sett i Lärarförbundets rankningar och rap ­ por ­ ter, i Lärarnas
            Riksförbunds rankningar och rapporter och i SCB:s gransk ­ ning,
            som man senast gjorde 2017. Då gjorde man en stor under ­ sökning
            där man tittade på lärare utanför yrket. Det har visat sig att
            60–65 procent av dem som lämnat yrket gjort det på grund av stress,
            arbetsbe ­ lastning och arbetsmiljöproblem. För 10 procent av
            dem som lämnat lärar ­ yrket är det en direkt konsekvens av hot,
            våld och trakasserier från elever eller deras vårdnadshavare.
            40 procent av dem säger också att de inte fått något stöd av rektorer,
            skolpolitiker eller nationella regler för att hantera situationer
            gentemot elever och vårdnadshavare. Det är därför vi lyfter fram
            den här problematiken.
          </note>
          <note>
            Det kan antydas att vi exemplifierar med något enskilt fall,
            men det är fråga om något som vi återkommande kan se i medier,
            i skolinspektionsbeslut och i Barn- och elevombudets beslut. Det
            handlar om situationer där det kommer kritik – visserligen mot
            huvudmannen – för ingripanden man gjort till exempel mot en stökig
            elev i klassrummet för att bringa arbetsro och studiero i enlighet
            med skollagen. När ärendet granskas i efterhand visar det sig
            att läraren inte har gjort någ ra formella fel. Då väljer Barn
            ‑ och elevombudet att driva frågan om skadestånd. I extrema fall
            har det handlat om att betala 50 000 kronor till den elev som
            enligt Barn- och elevombudet blivit kränkt, men det är vanligare
            med 10 000 eller 15 000 kronor.
          </note>
          <note>
            Även om Barn- och elevombudet riktar sitt beslut mot huvudmannen
            har det i återkommande fall visat sig att det är den enskilde
            läraren som har utlöst processen, granskningen och skadeståndsanspråket.
            Och det är oftast läraren som får sparken, blir uppköpt eller
            på grund av den väldigt stökiga situationen säger: Jag klarar
            inte av att stanna kvar i det här yrket. Konsekvensen blir att
            man lämnar skolan. Det är det vi menar, fru talman, med interpellationsrubriken
            Kritik mot lärare som följer skollagen , och det är därför jag
            har frågat regeringen om ni tycker att det är rimligt att det
            är på det här viset. Det är därför vi har frågat regeringen om
            ni har några planer på att se över uppdraget till Skolin spektionen
            och i synnerhet Barn ‑ och elevombudet. Det är en märklig lösning,
            tycker jag personligen, att detta i dag är en avdelning inom Skolinspektionen.
            Så har det varit sedan Socialdemokraterna hade makten våren 2006,
            då man inrättade den här institutionen och utsåg ett särskilt
            barn- och elevombud.
          </note>
          <note>
            Jag vill också betona från Liberalerna att det här inte handlar
            om att vi skulle säga ja till mobbning i skolan. Vi väcker varje
            år motioner mot mobbning. Jag har till och med som ledamot motionerat
            i kammaren om att det ska vara kriminaliserat i skollagen att
            mobba andra elever. Lärare som begår brott och gör tokiga saker
            ska naturligtvis polisanmälas och som en sista åtgärd bli av med
            sin lärarlegitimation. Men nu handlar det inte om detta, utan
            om lärarnas befogenheter och om att vi har statliga verk som underminerar
            lärarnas befogenheter.
          </note>
          <note type="speaker">
            Anf. 70 Utbildningsminister ANNA EKSTRÖM (S):
          </note>
          <note>
            Fru talman! Jag håller med Roger Haddad om att det är oerhört
            viktigt att säkerställa att lärarnas arbetsmiljö är trygg och
            säker. Den ska vara sådan att lärarna vill stanna kvar i yrket,
            men också sådan att lärarna kan lägga sin kraft och sitt krut
            på det som är det allra viktigaste i skolan, nämligen undervisningen.
            De ska inte behöva sitta och vara oroliga eller rädda över att
            normala åtgärder i yrkesutövningen skulle kritiseras.
          </note>
          <note>
            Jag är också väl medveten om att lärarnas arbetsuppgifter är
            svåra. En lärare i ett klassrum har samtidigt en plikt att säkerställa
            att det är tryggt och säkert i klassrummet för de barn som finns
            där. Det kan medföra att läraren ibland till och med kan vara
            skyldig att till exempel åtskilja barn som slåss eller ingripa
            när barn riskerar att skada varandra eller skada sig själva. Här
            har läraren en aktiv plikt att agera – en vårdplikt eller en tillsynsplikt.
          </note>
          <note>
            Samtidigt är vi alla helt överens om att vi inte vill ha en skola
            där barn och elever är rädda för att bli fysiskt illa behandlade
            av sina lärare. Den skolan har vi lämnat bakom oss för länge sedan.
            Jag, som träffar många lärare, har ofta hört om den oro man har;
            man känner att det finns en plikt att ingripa, samtidigt som det
            är svårt att veta precis var gränsen går för när man ska bli kritiserad.
            Men jag kan försäkra Roger Haddad om att jag aldrig har träffat
            på en enda lärare som önskar sig att i verktygslådan ha en möjlighet
            att fysiskt bestraffa barn eller fysiskt gå hårt åt barn. Jag
            tror att vi är överens om att det här är svåra arbetsuppgifter
            som är en nödvändig del av läraryrket och som ibland kan vara
            komplicerade att reglera. Då är det klokt att ha en reglering
            som säger att läraren har en rätt och en skyldighet att ingripa
            men att eleverna ska vara skyddade mot kränkningar som går för
            långt.
          </note>
          <note>
            Nu kritiserar Roger Haddad med stor kraft den myndighet som är
            satt att bedöma de svåra situationer som lärare kan hamna i men
            också de kom ­ plicerade lägen som elever utsätts för. Det är
            för mig helt självklart att den kritiken inte bör riktas mot myndigheten.
            Den bör riktas mot den lagstift ­ ning som togs fram under alliansregeringens
            tid. Det var faktiskt Jan Björklund som var föredragande statsråd
            när skollagen antogs. Det var Nyamko Sabuni som var föredragande
            statsråd när diskrimineringslagen med de kränkningsbegrepp som
            fanns antogs.
          </note>
          <note>
            Roger Haddad och jag är överens om att den situation som råder
            i svenska skolor ska präglas mer av trygghet och studiero. Det
            är skälet, Roger Haddad, till att våra båda partier tillsammans
            har skrivit ett avtal, januariavtalet, där vi har åtagit oss att
            ta fram regelverk, en nationell plan för studiero och se över
            de möjligheter som finns för disciplinära befogenheter. Det är
            just därför att vi vill att lärarna ska kunna utföra sitt arbete
            med respekt för barnen men också med trygghet i sin yrkesutövning.
          </note>
          <note>
            Tack för frågan, Roger Haddad, och tack för engagemanget! Låt
            oss jobba tillsammans i den här frågan, och låt oss gemensamt
            sluta att skjuta på pianisten.
          </note>
          <note type="speaker">
            Anf. 71 ROGER HADDAD (L):
          </note>
          <note>
            Fru talman! Det är obegripligt att statsrådet inte besvarar mina
            frågor. Jag vill veta vad statsrådet tänker göra åt lagstiftningen
            eller Barn- och elevombudet. Du säger själv att det är en politisk
            fråga. Du är ytterst ansvarig. Du har suttit på departementet
            i två och ett halvt år. Du har varit utbildningsminister fast
            med fokus på gymnasiet. Även där har man BEO-ärenden.
          </note>
          <note>
            Ditt parti har haft ansvar för de här frågorna de senaste fyra
            och ett halvt åren. Det var ditt parti och din regering som inrättade
            funktionen våren 2006. Det är viktigt att bedöma situationen som
            den är i dag. Jag menar att regelverket måste ses över. Svaret
            som jag får i en kort mening är att regeringen för närvarande
            inte avser att ändra dess uppdrag.
          </note>
          <note>
            Vi kan ta några exempel, fru talman. Lärare lyfter upp en elev
            som blockerar framkomligheten på en skola i Lidköping. Barn- och
            elevombudet anser att det var kränkande för eleven och driver
            frågan om skadestånd. I Mölndal sker det stenkastning på skolgården
            och även kastning av föremål. Läraren ingriper. Barn- och elevombudet
            anser att det var kränkande av läraren att ingripa i den situationen.
          </note>
          <note>
            Vi har ett annat uppmärksammat fall med en mycket stökig elev
            i tidigare ålder i grundskolan i Mellansverige. Där tvingas en
            lärare ingripa för att visa ut eleven för att bringa klarhet.
            Det är precis det som statsrådet säger. Personalen ska vidta nödvändiga
            åtgärder för att förebygga alla former av diskriminering och kränkande
            behandling.
          </note>
          <note>
            Problemet är att när lärarna gör det blir de kritiserade. De
            blir det ibland av den egna rektorn, de lokala skolpolitikerna
            eller indirekt via Barn- och elevombudet. Jag hävdar bestämt att
            det i varje enskilt fall handlar om att en enskild lärare har
            agerat för att upprätthålla en viss situation utanför klassrummet,
            i korridoren eller absolut vanligast i klassrummet.
          </note>
          <note>
            Då ska inte och kan inte regeringen hänvisa till ett kommande
            arbete enligt januariavtalet. Det är inte det jag frågar om. Jag
            är inte intresserad av den delen. Det handlar om beslut där en
            avdelning inom Skolinspektio ­ nen gör sin bedömning.
          </note>
          <note>
            Det är uppenbart när jag lyssnar på statsrådets muntliga föredragning
            och svaren att ni inte har kontaktat Skolinspektionen, men det
            har jag gjort. Det finns de på Skolinspektionen på den andra juridiska
            avdelningen som ifrågasätter Barn- och elevombudets bedömningar
            och beslut. Den frågan har varit uppe i myndigheten i åtminstone
            ett år. Det går inte bara att säga: Allting som de gör är korrekt.
            Det tycker inte ens den egna myndigheten.
          </note>
          <note>
            Fru talman! Det borde vara en signal till oss politiker: Se till
            informa ­ tionen och situationerna, och gör någonting. Förändra
            uppdraget, lägg ned Barn- och elevombudet och bygg upp någonting
            nytt. Vill man anmäla en elev som har mobbat kan man i alla fall
            göra det till Skolinspektionen oberoende av Barn- och elevombudet.
            Det är bara att ändra uppdrag et .
          </note>
          <note>
            Skolinspektionen gör generella granskningar när det gäller stöd
            till elever, skolsituationen och arbetsmiljön. Den har ett gigantiskt
            och viktigt uppdrag. Den borde självklart kunna få ett samordnande
            uppdrag även när det gäller elever som kränks eller mobbas.
          </note>
          <note>
            När det gäller lärarna finns det en struktur. De blir antingen
            polisanmälda eller föremål för Lärarnas ansvarsnämnd. Det är hög
            tid att se över det regelverket, statsrådet.
          </note>
          <note type="speaker">
            Anf. 72 Utbildningsminister ANNA EKSTRÖM (S):
          </note>
          <note>
            Fru talman! Roger Haddad hävdar med stor tydlighet och kraft
            från talarstolen att han förstår att jag inte kan uttala mig om
            enskilda fall. Han går vidare till att säga att han inte förväntar
            sig att jag ska uttala mig om enskilda fall för att sedan gå igenom
            ett antal av honom själv utvalda enskilda fall som han förväntar
            sig att jag ska kommentera. Jag är fullkomligt övertygad om, Roger
            Haddad, att i samma stund som jag gör det skulle Roger Haddad
            inte tveka att ifrågasätta lämpligheten av att ett statsråd uttalar
            sig om just enskilda fall.
          </note>
          <note>
            Min övertygelse är att vi har ett läge i den svenska skolan där
            lärare känner en oro för sin arbetsmiljö, precis som Roger Haddad
            nämnde. Lärare som har haft kontakt med mig lyfter i allt större
            utsträckning fram den besvärliga arbetsmiljö som finns. Det finns
            en medvetenhet om de beslut som lärare fattar inom bråkdelen av
            en sekund. De ska som vuxna blixtsnabbt avgöra hur de ska förfara
            i en situation som kan vara både hotfull, otäck och skrämmande.
          </note>
          <note>
            Jag har den allra största respekt för att lärarna bör ha stöd
            och känna samhällets stöd i ryggen när lärarna fattar de tuffa
            besluten. Men jag hävdar lika bestämt att vi som har fått ansvaret
            att förfoga över lagstiftning bör titta på bjälken i det egna
            ögat innan vi tittar på grandet i andras ögon.
          </note>
          <note>
            Den lagstiftning som Roger Haddad går till storms emot är en
            viktig del av den skollag som alliansregeringen med Jan Björklund
            i spetsen knäsatte 2010. Den lagstiftning som Roger Haddad tar
            sådant avstånd från i riksdagens talarstol har sin grund i den
            diskrimineringslagstiftning som Nyamko Sabuni lade fram som statsråd.
          </note>
          <note>
            Det är nu läge för att vi tillsammans säkerställer att det januariavtal
            som våra båda partier tillsammans har slutit kan användas till
            att stärka lärarnas möjligheter att utöva sitt viktiga yrke. Vi
            är överens om att tryggheten och studieron ska öka i skolan. Vi
            är överens om att vi ska se över vilka disciplinära befogenheter
            som lärare och rektorer behöver för att kunna upprätthålla ordning
            och studiero.
          </note>
          <note>
            Detta är ett glädjebudskap till Roger Haddad. Vi kommer att jobba
            ihop med de här frågorna. Jag ser fram emot att göra det. Jag
            är besjälad av att kunna göra det på ett sådant sätt att elever
            inte ska behöva vara rädda för att bli kränkta i skolan och lärare
            inte ska behöva vara rädda för att ett sekundsnabbt fel kan ödelägga
            en hel karriär.
          </note>
          <note>
            Låt oss arbeta tillsammans. Min hand är utsträckt till Roger
            Haddad för ett gemensamt arbete i den här viktiga frågan. Jag
            är också tacksam att ledamoten lyfter fram frågan både i medierna
            och i talarstolen. Det är viktigt att vi säkerställer att lagstiftningen
            blir så bra att lärarna med frimodighet kan vara de vuxna i klassrummen,
            på skolgårdarna, i korridorerna och i matsalen i våra skolor.
          </note>
          <note type="speaker">
            Anf. 73 ROGER HADDAD (L):
          </note>
          <note>
            Fru talman! Jag är väldigt besviken på regeringens och statsrådets
            hantering av den här frågan. Man kan inte när man har suttit i
            en regering i fem år hänvisa till gamla regelverk. Ni har haft
            fem år på er att förändra lagstiftningen. Sluta att hänvisa till
            gamla beslut som fattades 2009. Det är tio år sedan. Ni måste
            ha kunnat göra något åt situationen. Det är ni som är ansvariga
            på Utbildningsdepartementet.
          </note>
          <note>
            Det är också en stor besvikelse att vi inte kan säga något till
            alla lärare och rektorer. Det gäller dem som har slutat, blivit
            uppsagda eller fått sparken. Jag har aldrig fått kontakt med så
            många rektorer och lärare som efter när jag lämnat in denna principiellt
            viktiga interpellation med frågorna till statsrådet. Det beror
            på att detta är en fråga som många inte kan hantera lokalt.
          </note>
          <note>
            Det finns en oro hos många lärare för att ingripa. Man är rädd
            – man är väldigt rädd för att bli anmäld. Och detta är inte något
            som jag har hittat på. Man kan gå in på vilken skola som helst
            eller prata med vilket lärarfack som helst; de kommer att föra
            fram det här. Det är därför vi är angelägna om att lagen ändras.
          </note>
          <note>
            Det har ingenting att göra med den nationella plan som är aviserad.
            Jag vet i dag inte ens exakt vad den kommer att innehålla. Statsrådet
            säger: Kritisera inte myndigheten, för det handlar om regelverket!
            Men det är ju därför jag har den här debatten med regeringen.
            Vad i regleringen och regelverket tänker ni göra någonting åt
            och förändra? Svaret jag får i dag är återigen att regeringen
            inte avser att ändra uppdraget , det vill säga på ” politiska
            ” betyder det att lagstiftningen kommer att fortsätta att gälla
            som det ser ut i dag.
          </note>
          <note>
            Det är helt oacceptabelt. Vi kommer att bestrida detta, och vi
            kommer att jaga er i regeringen för att få till en förändring
            – det kan jag lova. För det här är inte acceptabelt.
          </note>
          <note type="speaker">
            Anf. 74 Utbildningsminister ANNA EKSTRÖM (S):
          </note>
          <note>
            Fru talman! Roger Haddad går återigen till storms. Och det han
            går till storms mot är en nidbild.
          </note>
          <note>
            Jag har nu stått i den här talarstolen och bejakat att det problem
            som Roger Haddad lyfter upp är ett problem som vi bör arbeta med.
            Vi har ett ansvar för att säkerställa att Sveriges lärare kan
            ordna undervisning och utbildning i skolan på ett sådant sätt
            att elever aldrig blir kränkta men också på ett sådant sätt att
            lärare kan utöva sitt yrke med frimodighet. Vi är helt överens
            om detta.
          </note>
          <note>
            Vi är också överens om att det här är frågor som vi vill jobba
            tillsammans med. Roger Haddad säger att han inte vet vad en nationell
            plan om studiero kommer att innefatta. Mitt svar till Roger Haddad
            är att det ligger i hans, mina och våra partivänners händer. Vi
            ska tillsammans arbeta med trygghet och studiero i skolan, och
            vi ska tillsammans arbeta med att stärka läraryrket. Det har våra
            partiledare skrivit under på i januariavtalet, och jag ser det
            som en stor och viktig arbetsuppgift att tillsammans med Roger
            Haddad säkra att det blir verklighet.
          </note>
          <note>
            Jag inbillar mig inte att det är enkelt. Men jag tycker att frågan
            förtjänar att man tar den på så stort allvar att man diskuterar
            det som är innehållet i lagstiftningen om trygghet och studiero
            och lagstiftningen om vilka befogenheter som ska finnas snarare
            än att, som Roger Haddad gör i sin interpellation, fråga efter
            instruktionerna till en myndighet som lyder under regeringen.
          </note>
          <note>
            Jag vill återigen tacka Roger Haddad för att han lyfter denna
            viktiga fråga och försäkra att jag kommer att ta detta på mycket
            stort allvar. Under den mandatperiod som ligger framför mig, när
            jag har ansvaret att vara utbildningsminister, kommer frågan att
            stå högt upp på dagordningen för Sveriges lärares skull men också
            för Sveriges elevers skull. Den svenska skolan ska vara en plats
            som är trygg både för lärare och för elever.
          </note>
          <note>
            Interpellationsdebatten var h ärmed avslutad.
          </note>
          <note>
            § 16 Svar på interpellation 2018/19:51 om rekryteringen till
            lärarutbildningen
          </note>
          <note type="speaker">
            Anf. 75 Statsrådet MATILDA ERNKRANS (S):
          </note>
          <note>
            Fru talman! Roger Haddad har frågat mig på vilket sätt regeringen
            kommer att skärpa antagningskraven till lärarutbildningen. Han
            har också frågat när ett beslut kommer om att införa krav på lämplighetstest
            för att bli antagen till samtliga lärarutbildningar. Vidare har
            han frågat vad jag menar konkret med att regeringen vill göra
            lärarutbildningen mer attraktiv.
          </note>
          <note>
            Inledningsvis vill jag säga att jag delar Roger Haddads oro för
            lärarbristen. Det är en av det svenska skolväsendets största utmaningar.
            Attraktiva lärarutbildningar är en viktig del i lärarförsörjningen,
            och under föregående mandatperiod gjordes en rad insatser för
            att få fler att studera till lärare. De senaste åren har Sverige
            legat på historiskt höga nivåer både vad gäller antalet sökande
            till och nybörjare vid våra lärarutbildningar. Det är bra. Men
            jag håller med Roger Haddad om att vi måste göra mer.
          </note>
          <note>
            Därför är det mycket bra att våra partier, tillsammans med Centerpartiet
            och Miljöpartiet, har kommit överens om att inleda en reformering
            av lärarutbildningen. I januariavtalet står att antagningskraven
            ska höjas och att fler lärarledda timmar ska införas. Dessutom
            framgår det tydligt att längden på den kompletterande pedagogiska
            utbildningen, KPU, ska kortas ned och studietakten höjas. Möjligheten
            att jobba på en skola och studera till lärare parallellt ska också
            förbättras.
          </note>
          <note>
            Universitets- och högskolerådet, UHR, har haft i uppdrag att
            bedriva en försöksverksamhet med lämplighetsprov för förskollärar-
            och lärarutbildning. Myndighetens analyser visar dock inte på
            några generellt positiva effekter av lämplighetsbedömningen, och
            UHR rekommenderar inte att detta genomförs vid antagning till
            lärarutbildningarna.
          </note>
          <note>
            Men det är samtidigt av vikt att de som börjar studera till lärare
            också läser klart utbildningarna. UHR fick därför ett förberedande
            uppdrag att utveckla ett särskilt antagningsprov för ämneslärarutbildningen,
            som rapporterades i december 2018. Syftet med ett sådant prov
            är att mäta de sökandes motivation och drivkraft att bli lärare
            i syfte att minska avhoppen från ämneslärarutbildningen och att
            få fler studenter att läsa klart ämneslärarutbildningen. I rapporten
            föreslår UHR en rad åtgärder för hur genomströmningen på ämneslärarutbildningen
            kan ökas och avhoppen minskas. Min ambition och vilja är att rådets
            rapport kommer att beaktas i det arbete med att reformera lärarutbildningen
            som ska göras i enlighet med januariavtalet.
          </note>
          <note>
            I juli 2018 gav regeringen Universitets- och högskolerådet i
            uppdrag att utreda och föreslå hur en modell med högre krav för
            särskild behörighet skulle kunna utformas. Myndigheten ska r edovisa
            uppdraget senast den 29 maj 2019. Resultatet av detta arbete ser
            jag som en viktig grund för att höja antagningskraven till lärarutbildningen.
          </note>
          <note>
            Vi har ett stort och viktigt arbete framför oss. Jag ser fram
            emot givan ­ de och konstruktiva diskussioner och ett gott samarbete
            oss partier emellan för att uppnå det som är våra gemensamma mål.
          </note>
          <note type="speaker">
            Anf. 76 ROGER HADDAD (L):
          </note>
          <note>
            Fru talman! Tack, statsrådet Matilda Ernkrans, för svaret! Lärarutbildningen
            är, om man slår ihop den nationellt, den största utbildningen
            på våra lärosäten. Den är helt avgörande för vår välfärd och utveckling
            som utbildningsnation. Kvaliteteten och genomströmningen och huruvida
            vi lyckas med detta får oerhörda konsekvenser för hela vår framtid
            med tanke på att det är de som kommer ut från lärarutbildningen
            som kommer att undervisa morgondagens läkare, lärare och även
            statsråd.
          </note>
          <note>
            Fru talman! Men det finns också ett problem som vi vill uppmärksamma.
            Det handlar om att vi ser färre sökande samtidigt som antalet
            platser har utökats vid landets universitet. Vi ser också totalt
            sett att färre tar lärarexamen från lärarutbildningen. Universitetskanslersämbetet,
            före detta Högskoleverket, som granskar kvaliteten säger också
            detta och varnar för att det finns en risk för sjunkande behörighet
            bland lärare och förskollärare.
          </note>
          <note>
            Parallellt med rekryteringen till lärarutbildningen har vi lärarbrist
            i Sverige. Vi behöver fram till 2031 ungefär 187 000 lärare och
            förskol ­ lärare, varav ungefär 80 000 i absolut närtid, alltså
            inom fem år. Samtidigt vet vi att 38 000 lärare är utanför skolan
            och gör någonting annat. Men dem kan vi inte prata om i dag, för
            nu pratar vi om lärarutbildningen.
          </note>
          <note>
            Därför har jag ställt ett antal frågor när det gäller antagningskraven.
            Vilka konsekvenser får det, till exempel, när antalet platser
            har expanderat så mycket? Vi är kritiska till det. Jag vill fråga
            statsrådet om hon och re ­ geringen avser att skärpa utbudet eller
            att bara fortsätta expandera. Ju fler platser och ju färre sökande
            per plats, desto sämre konkurrens. Det blir ingen konkurrens,
            och ungdomar, studenter och även äldre sökande, natur ­ ligtvis,
            som ibland har dåliga förkunskaper för gymnasiet kommer in i alla
            fall. Det gör att kvaliteten försämras och att vi ser rätt stora
            avhopp från lärarutbildningen.
          </note>
          <note>
            Den andra frågan, som jag är särskilt intresserad av, är det
            här med lämplighetstest vid antagningen. Jag vet att Universitets-
            och högskolerådet har avrått regeringen från att gå vidare med
            det här, men jag har faktiskt besökt Högskolan i Jönköping, fru
            talman, som har bestämt sig för att permanenta lämplighetstestet.
            Det de berättade för mig är att det har haft väldigt positiva
            effekter både på vilka som söker sig till utbildningen och på
            genomströmningen. Jag vill veta vad statsrådet tycker i den frågan,
            för det fick jag inte riktigt veta i svaret som gavs här.
          </note>
          <note type="speaker">
            Anf. 77 Statsrådet MATILDA ERNKRANS (S):
          </note>
          <note>
            Fru talman! Först vill jag instämma med Roger Haddad om att lärarbristen
            är en stor utmaning. Jag vill också instämma i det som ledamoten
            för fram om att lärarna är en av de viktigaste yrkesgrupper som
            vi har att utbilda i vårt land. Vi behöver helt enkelt fler skickliga
            lärare i våra klassrum för att våra barn ska få med sig de kunskaper
            som de har rätt till men också för att vi ska fortsätta att vara
            en ledande kunskapsnation. Av den anledningen är jag väldigt glad
            över att vi gemensamt i det januariavtal som vi socialdemokrater,
            liberaler, centerpartister och miljöpartister har att vårda är
            tydliga med att vi vill reformera lärarutbildningen och att vi
            vill skärpa antagningskraven. Jag tycker, precis som Roger Haddad,
            att det ska vara de allra bästa som blir lärare i våra skolor.
          </note>
          <note>
            Med det sagt skulle jag också vilja säga att det är viktigt att
            vi som politiker jobbar för att stärka bilden av hur det är att
            vara lärare och av läraryrket. Därför är det också viktigt att
            visa att lärarlönerna faktiskt ökar nu och att fler vill bli lärare.
            Som jag sa inledningsvis har vi de senaste åren faktiskt legat
            på historiskt höga nivåer vad gäller antalet sökande och antalet
            nybörjare till våra lärarutbildningar. Det visar att många vill
            studera till lärare i Sverige, och det ska vi vara rädda om. Vi
            behöver alla som vill bli lärare och fler därtill om vi ska kunna
            ta oss an den utmaning som lärarbristen innebär.
          </note>
          <note>
            Det vi också kan ha med oss är att det till exempel var fler
            studenter med ett meritvärde på minst 20,0 som antogs till lärarutbildningarna
            än till läkarprogrammen. Men med det sagt ser jag verkligen fram
            emot det arbete som vi har att göra när det gäller att skärpa
            antagningskraven.
          </note>
          <note>
            Som jag sa i min inledning vet jag att Liberalerna och Roger
            Haddad är mycket intresserade av det här med lämplighetstest,
            men jag tycker att vi i det samtal och i den diskussion som vi
            ska ha gemensamt när det gäller hur vi ska ta oss an en skärpning
            av antagningskraven måste vara noga. Jag tycker att vi ska använda
            oss av de rapporter som vi har fått från UHR, och jag tycker också
            att vi ska avvakta och vänta på den rapport som kommer om det
            som man nu utreder om särskilda antagningskrav. Vi vet också att
            det nu under våren kommer en utvärdering av kvaliteten på lärarutbildningarna
            på våra högskolor och universitet.
          </note>
          <note>
            Allt detta menar jag är viktigt för att vi seriöst ska kunna
            ta oss an det forts a tta arbetet med att se till att fler vill
            och kan bli lärare i Sverige. Det är ett gemensamt engagemang
            vi har, och vi ska göra det här på allra bästa sätt.
          </note>
          <note type="speaker">
            Anf. 78 ROGER HADDAD (L):
          </note>
          <note>
            Fru talman! Jag fick tyvärr inte svar på mina frågor av statsrådet.
            Jag hade frågor om kvaliteten och att det är stora avhopp på flera
            inriktningar. Det kan vara avhopp, eller egentligen kvarvaro,
            på upp till 50 procent. När man går in och tittar på hur många
            av lärarstudenterna som är kvar tre fyra terminer in i utbildningen
            ser man att hälften helt plötsligt är borta. Det är jätteallvarligt,
            och det är från en fortsatt låg nivå när det gäller rekryteringen.
          </note>
          <note>
            Vi skulle enligt Universitetskanslersämbetet behöva ha 8 500
            fler studenter per år som påbörjar lärarutbildningen för att över
            huvud taget ha en chans att komma i kapp när det gäller rekryteringsbehovet
            i landet och för att angripa lärarbristen – parallellt med alla
            andra saker som kommuner och staten kan göra för att höja yrkets
            attraktivitet. Men den här debatten handlar om kvaliteten och
            genomströmningen på lärarutbildningen.
          </note>
          <note>
            Jag vill fortfarande veta: Tänker regeringen skärpa till antalet
            utbildningsplatser? Vi är kritiska till den inriktning som Socialdemokraterna
            har haft där man fortsätter att utöka antalet platser. Det leder
            till, återigen, att sökande med låga poäng eller bristande förkunskaper
            kommer in på grund av att det inte finns konkurrens om platserna
            på lärarutbildningen.
          </note>
          <note>
            När det gäller lämplighetstest vet jag vad jag och Liberalerna
            tycker, men jag vill veta vad regeringen och statsrådet tycker.
            Vi anser nämligen att det ska införas ett krav på lämplighetstest
            på alla lärarutbildningar och på alla inriktningar så långt det
            går i hela landet. Vi menar att kraven skulle kunna skärpas genom
            att införa ett lämplighetstest. Det räcker inte att ha väldigt
            höga betyg, utan man ska vara motiverad och lämplig för att kunna
            fungera i en klassrumssituation. Jag vidhåller min fråga och vill
            gärna veta vad regeringen och statsrådet tycker.
          </note>
          <note type="speaker">
            Anf. 79 Statsrådet MATILDA ERNKRANS (S):
          </note>
          <note>
            Fru talman! Det får väl ligga i betraktarens öga – och öra –
            huruvida man tycker att statsrådet ger svar på ledamotens frågor
            eller inte. Jag tycker att jag ger rimliga och rätt genomtänkta
            svar på de frågor som jag får av ledamoten i den kontext där vi
            faktiskt vet att vi gemensamt kommer att göra ett jobb för att
            skärpa antagningskraven till lärarutbildningen.
          </note>
          <note>
            Jag håller med Roger Haddad när jag säger att vi måste arbeta
            med att hitta rätt insatser för att fler ska läsa klart lärarutbildningarna.
            Sverige behöver fler kompetenta lärare. Det är rätt och riktigt
            att utbildningarna är krävande, men att vara lärare är ju ett
            av vårt samhälles viktigaste jobb. Det är viktigt att de som tas
            in på lärarutbildningen faktiskt har den kunskap och kompetens
            som krävs för att klara examen, och det var också därför som den
            tidigare regeringen inledde ett arbete med konkreta förslag för
            att höja kraven för att läsa till lärare. Det var dem jag redovisade
            i min inledning och som jag tycker ska ligga till grund när vi
            nu tar oss an det som är vår gemensa mma uppgift inom januariavtalet,
            nämligen att höja antagningskraven på lärarutbildningen och reformera
            lärarutbildningen.
          </note>
          <note>
            Vi dock ska också ha med oss att det finns en stor variation.
            Ledamoten har helt rätt i att när det gäller ämneslärarutbildningarna
            finns det problem med kvarvaron, som det heter. Men när det gäller
            förskollärarutbildningarna ligger de inom normalspannet för programutbildningar.
            Det ser alltså olika ut när det gäller lärarutbildningen.
          </note>
          <note>
            Jag tror framför allt att det handlar om, som jag sa tidigare,
            att vi har ett ansvar som politiker när det gäller att understödja
            läraryrket, tala om det som ett av våra viktigaste yrken och försöka
            stärka både läraryrket och utbildningen. Av den anledningen inledde
            regeringen redan under förra mandatperioden den första kvalitetsutvärderingen
            av lärarutbildningarna, för det är viktigt att hålla koll på att
            kvaliteten upprätthålls på våra lärarutbildningar. Samtidigt är
            jag övertygad om att ska vi klara av att utbilda fler lärare är
            möjligheten att det faktiskt finns utbildningsplatser en ganska
            grundläggande del.
          </note>
          <note>
            Jag tror också att vi behöver jobba mer med det som också finns
            med i januariavtalet och som vi redan har inlett arbetet med,
            nämligen fler vägar in till läraryrket. Vi arbetar mer med kompletterande
            pedagogisk utbild ­ ning. Vi har redan inlett det arbetet, och
            det har också gett goda resultat i det som vi har kunnat utvärdera.
            Det är faktiskt fler som klarar sin lärarexa ­ men om de går via
            KPU, som det heter. Att höja studietakten och ha en lite kortare
            KPU är också sådant som vi gemensamt har sagt att vi ska jobba
            vidare med.
          </note>
          <note>
            Jag menar att vi har ett gemensamt ansvar här. Det finns mycket
            arbete som är igång. Och med vårt engagemang i de här frågorna
            kan vi tillsammans göra det här ännu bättre, så att vi får fler
            riktigt skickliga lärare och som också examineras som lärare.
          </note>
          <note type="speaker">
            Anf. 80 ROGER HADDAD (L):
          </note>
          <note>
            Fru talman! Det handlar delvis om läraryrkets attraktivitet.
            Men fokus är inte på högre lärarlöner. Jag har nämnt att 38 000
            utbildade lärare av olika anledningar inte längre är kvar i yrket.
            Huvudanledningen till att man har lämnat yrket är, som jag nämnde
            i den tidigare debatten, bristande arbetsmiljö och dåliga villkor.
            Det är klart att det måste hanteras av inte minst huvudmännen.
            Men staten kan också stimulera genom karriärmöjligheter, fortbildningsmöjligheter,
            kompetenssatsningar och så vidare.
          </note>
          <note>
            Problemet är i grunden inte antalet platser på lärarutbildningen.
            Jag vidhåller det. Liberalerna anser inte att det brister när
            det gäller antalet platser vid landets lärosäten. Det är i dag
            för lätt att komma in på många inriktningar på lärarutbildningen.
            Ett ännu större problem är, säger Univer ­ sitetskanslersämbetet,
            att många hoppar av efter två tre terminer på grund av dåliga
            förkunskaper. Det är alltså inte antalet platser som är problemet.
          </note>
          <note>
            När det gäller lämplighetstest och antagningskrav har statsrådet
            nu en tredje chans att besvara Liberalernas fråga. Vi vill ha
            ett lämplighetstest till alla lärarutbildningar, så långt det
            går, i hela landet. Tänker Socialdemokraterna och Miljöpartiet,
            den sittande regeringen, komma med ett sådant förslag till riksdagen
            i närtid?
          </note>
          <note type="speaker">
            Anf. 81 Statsrådet MATILDA ERNKRANS (S):
          </note>
          <note>
            Fru talman! Jag vill understryka att om vi ska klara av att få
            fler att vilja bli lärare, att fler ska välja att söka sig till
            lärarutbildningarna, behöver vi dels tala väl om läraryrket, dels
            se till att ge goda förutsättningar för läraryrket.
          </note>
          <note>
            Ledamoten har helt rätt i att inte allt handlar om utbildningen.
            Det handlar också om situationen i skolan. Därför är det viktigt
            och bra att vi kan jobba vidare med trygghet och studiero i skolan.
            Det är bra att vi är överens om att vi behöver satsa på exempelvis
            lärarassistenter för att de som är lärare i skolan ska kunna ägna
            mer av sin tid åt lärande.
          </note>
          <note>
            Jag tycker att det är bra att vi under den tidigare mandatperioden
            kunde höja lärarlönerna. Det är bra att vi har klarat av att vända
            utvecklingen. Några år tillbaka i tiden förlorade vi 10 000 anställda
            i våra skolor, och var femte lärare lämnade yrket av andra skäl
            än pension. Nu har vi fått 28 000 fler anställda inom skolan,
            och vi har vänt det så att det är historiskt många som vill läsa
            till lärare.
          </note>
          <note>
            Vi har hittat nya sätt in i läraryrket via kompletterande pedagogisk
            utbildning och genom att man har fått möjlighet att arbeta på
            en skola och läsa lärarutbildningen parallellt. Det är något som
            jag tror att vi behöver fortsätta utveckla.
          </note>
          <note>
            Allt detta hör samman. Och vi måste få till det här på ett bra
            och klokt sätt inför framtiden, så att vi kan kombinera höjda
            antagningskrav till lärarutbildningar – det är nämligen de bästa
            som ska bli lärare – med att fler examineras som lärare. Det ser
            jag fram emot att jobba med tillsammans.
          </note>
          <note>
            Interpellationsdebatten var härmed avslutad.
          </note>
          <note>
            § 17 Bordläggning
          </note>
          <note>
            Följande dokument anmäldes och bordlades:
          </note>
          <note>
            Redogörelser
          </note>
          <note>
            2018/19:ER1 Från Sveriges delegation vid Europarådets parlamentariska
            församling
          </note>
          <note>
            2018/19:OSSE1 OSSE:s svenska delegations redogörelse om verksamheten
            2018
          </note>
          <note>
            2018/19:RS2 Redogörelse för verksamheten inom Parlamentariska
            församlingen för Unionen för Medelhavet (PA-UfM) och den svenska
            PA-UfM-delegationens arbete under 2018
          </note>
          <note>
            2018/19:RS3 Redogörelse för verksamheten inom Interparlamentariska
            unionen (IPU) och den svenska delegationens arbete under 2018
          </note>
          <note>
            § 18 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 14 februari
          </note>
          <note>
            2018/19:73 Sverige som innovationsland
          </note>
          <note>
            av David Josefsson (M)
          </note>
          <note>
            till näringsminister Ibrahim Baylan (S)
          </note>
          <note>
            2018/19:74 Avskaffande av flygets skattesubvention
          </note>
          <note>
            av Jens Holm (V)
          </note>
          <note>
            till statsrådet Tomas Eneroth (S)
          </note>
          <note>
            2018/19:75 Oberoende rättsväsende och fria medier
          </note>
          <note>
            av Hans Wallmark (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2018/19:76 Fastighetsägarnas ansvar för gaturenhållning
          </note>
          <note>
            av Lars Beckman (M)
          </note>
          <note>
            till statsrådet Per Bolund (MP)
          </note>
          <note>
            § 19 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 14 februari
          </note>
          <note>
            2018/19:217 Stort behov av försvarsplatser hos Migrationsverket
          </note>
          <note>
            av Markus Wiechel (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2018/19:218 Elförsörjning som riksintresse
          </note>
          <note>
            av Cecilie Tenfjord Toftby (M)
          </note>
          <note>
            till statsrådet Anders Ygeman (S)
          </note>
          <note>
            2018/19:219 En ny energikommission
          </note>
          <note>
            av Cecilie Tenfjord Toftby (M)
          </note>
          <note>
            till statsrådet Anders Ygeman (S)
          </note>
          <note>
            2018/19:220 Rättegångar mot katalanska självständighetsförespråkare
          </note>
          <note>
            av Yasmine Posio (V)
          </note>
          <note>
            till utrikesminister Margot Wallström (S)
          </note>
          <note>
            2018/19:221 Underhåll av järnvägsnätet
          </note>
          <note>
            av Margareta Cederfelt (M)
          </note>
          <note>
            till statsrådet Tomas Eneroth (S)
          </note>
          <note>
            2018/19:222 Skatteverket och delningsekonomin
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            2018/19:223 Skatteverkets arbete med att bekämpa skattefusk
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            2018/19:224 Brist på kompetens i energisektorn
          </note>
          <note>
            av Lotta Olsson (M)
          </note>
          <note>
            till utbildningsminister Anna Ekström (S)
          </note>
          <note>
            2018/19:225 Tågresor för alla
          </note>
          <note>
            av Lars Beckman (M)
          </note>
          <note>
            till näringsminister Ibrahim Baylan (S)
          </note>
          <note>
            2018/19:226 Svenska kraftnät
          </note>
          <note>
            av Åsa Coenraads (M)
          </note>
          <note>
            till statsrådet Anders Ygeman (S)
          </note>
          <note>
            2018/19:227 It-driftssäkerhet i Sveriges skärgårdsområden
          </note>
          <note>
            av Hampus Hagman (KD)
          </note>
          <note>
            till statsrådet Anders Ygeman (S)
          </note>
          <note>
            § 20 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 14 februari
          </note>
          <note>
            2018/19:160 Skydd vid tjänsteutövning
          </note>
          <note>
            av Åsa Coenraads (M)
          </note>
          <note>
            till statsrådet Mikael Damberg (S)
          </note>
          <note>
            § 21 Kammaren åtskildes kl. 13.04.
          </note>
          <note>
            Sammanträdet leddes
          </note>
          <note>
            av talmannen från dess början till och med § 11 anf. 36 (delvis)
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Avsägelser
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om ersättare
          </note>
          <note>
            § 4 Anmälan om ordförande i utskott
          </note>
          <note>
            § 5 Senaste dag för avlämnande av propositioner
          </note>
          <note>
            § 6 Ärende för hänvisning till utskott
          </note>
          <note>
            § 7 Svar på interpellation 2018/19:50 om el- och gasbilar
          </note>
          <note>
            Anf. 1 Miljö- och klimatminister ISABELLA LÖVIN (MP)
          </note>
          <note>
            Anf. 2 JENS HOLM (V)
          </note>
          <note>
            Anf. 3 RICKARD NORDIN (C)
          </note>
          <note>
            Anf. 4 Miljö- och klimatminister ISABELLA LÖVIN (MP)
          </note>
          <note>
            Anf. 5 JENS HOLM (V)
          </note>
          <note>
            Anf. 6 RICKARD NORDIN (C)
          </note>
          <note>
            Anf. 7 Miljö- och klimatminister ISABELLA LÖVIN (MP)
          </note>
          <note>
            Anf. 8 JENS HOLM (V)
          </note>
          <note>
            Anf. 9 Miljö- och klimatminister ISABELLA LÖVIN (MP)
          </note>
          <note>
            § 8 Svar på interpellation 2018/19:19 om återfallsförbrytare
            som går fria
          </note>
          <note>
            Anf. 10 Justitie- och migrationsminister MORGAN JOHANSSON (S)
          </note>
          <note>
            Anf. 11 INGEMAR KIHLSTRÖM (KD)
          </note>
          <note>
            Anf. 12 Justitie- och migrationsminister MORGAN JOHANSSON (S)
          </note>
          <note>
            Anf. 13 INGEMAR KIHLSTRÖM (KD)
          </note>
          <note>
            Anf. 14 Justitie- och migrationsminister MORGAN JOHANSSON (S)
          </note>
          <note>
            Anf. 15 INGEMAR KIHLSTRÖM (KD)
          </note>
          <note>
            Anf. 16 Justitie- och migrationsminister MORGAN JOHANSSON (S)
          </note>
          <note>
            § 9 Svar på interpellation 2018/19:53 om Lantmäteriets verksamhet
          </note>
          <note>
            Anf. 17 Statsrådet PER BOLUND (MP)
          </note>
          <note>
            Anf. 18 LARS BECKMAN (M)
          </note>
          <note>
            Anf. 19 Statsrådet PER BOLUND (MP)
          </note>
          <note>
            Anf. 20 LARS BECKMAN (M)
          </note>
          <note>
            Anf. 21 Statsrådet PER BOLUND (MP)
          </note>
          <note>
            Anf. 22 LARS BECKMAN (M)
          </note>
          <note>
            Anf. 23 Statsrådet PER BOLUND (MP)
          </note>
          <note>
            § 10 Svar på interpellationerna 2018/19:4 och 21 om utvecklingen
            i Venezuela
          </note>
          <note>
            Anf. 24 Utrikesminister MARGOT WALLSTRÖM (S)
          </note>
          <note>
            Anf. 25 KERSTIN LUNDGREN (C)
          </note>
          <note>
            Anf. 26 LUDVIG ASPLING (SD)
          </note>
          <note>
            Anf. 27 Utrikesminister MARGOT WALLSTRÖM (S)
          </note>
          <note>
            Anf. 28 KERSTIN LUNDGREN (C)
          </note>
          <note>
            Anf. 29 LUDVIG ASPLING (SD)
          </note>
          <note>
            Anf. 30 Utrikesminister MARGOT WALLSTRÖM (S)
          </note>
          <note>
            Anf. 31 KERSTIN LUNDGREN (C)
          </note>
          <note>
            Anf. 32 LUDVIG ASPLING (SD)
          </note>
          <note>
            Anf. 33 Utrikesminister MARGOT WALLSTRÖM (S)
          </note>
          <note>
            § 11 Svar på interpellation 2018/19:65 om förföljelse av kristna
            i världen
          </note>
          <note>
            Anf. 34 Utrikesminister MARGOT WALLSTRÖM (S)
          </note>
          <note>
            Anf. 35 DÉSIRÉE PETHRUS (KD)
          </note>
          <note>
            Anf. 36 Utrikesminister MARGOT WALLSTRÖM (S)
          </note>
          <note>
            Anf. 37 DÉSIRÉE PETHRUS (KD)
          </note>
          <note>
            Anf. 38 Utrikesminister MARGOT WALLSTRÖM (S)
          </note>
          <note>
            Anf. 39 DÉSIRÉE PETHRUS (KD)
          </note>
          <note>
            Anf. 40 Utrikesminister MARGOT WALLSTRÖM (S)
          </note>
          <note>
            § 12 Svar på interpellation 2018/19:47 om åtgärder mot frånvaro
          </note>
          <note>
            Anf. 41 Utbildningsminister ANNA EKSTRÖM (S)
          </note>
          <note>
            Anf. 42 MARIA STOCKHAUS (M)
          </note>
          <note>
            Anf. 43 MARIE-LOUISE HÄNEL SANDSTRÖM (M)
          </note>
          <note>
            Anf. 44 Utbildningsminister ANNA EKSTRÖM (S)
          </note>
          <note>
            Anf. 45 MARIA STOCKHAUS (M)
          </note>
          <note>
            Anf. 46 MARIE-LOUISE HÄNEL SANDSTRÖM (M)
          </note>
          <note>
            Anf. 47 Utbildningsminister ANNA EKSTRÖM (S)
          </note>
          <note>
            Anf. 48 MARIA STOCKHAUS (M)
          </note>
          <note>
            Anf. 49 Utbildningsminister ANNA EKSTRÖM (S)
          </note>
          <note>
            § 13 Svar på interpellation 2018/19:48 om mobiltelefonförbud
            i klassrum
          </note>
          <note>
            Anf. 50 Utbildningsminister ANNA EKSTRÖM (S)
          </note>
          <note>
            Anf. 51 MARIA STOCKHAUS (M)
          </note>
          <note>
            Anf. 52 MARIE-LOUISE HÄNEL SANDSTRÖM (M)
          </note>
          <note>
            Anf. 53 Utbildningsminister ANNA EKSTRÖM (S)
          </note>
          <note>
            Anf. 54 MARIA STOCKHAUS (M)
          </note>
          <note>
            Anf. 55 MARIE-LOUISE HÄNEL SANDSTRÖM (M)
          </note>
          <note>
            Anf. 56 Utbildningsminister ANNA EKSTRÖM (S)
          </note>
          <note>
            Anf. 57 MARIA STOCKHAUS (M)
          </note>
          <note>
            Anf. 58 Utbildningsminister ANNA EKSTRÖM (S)
          </note>
          <note>
            § 14 Svar på interpellation 2018/19:49 om avgiftsfria nationellt
            godkända idrottsutbildningar
          </note>
          <note>
            Anf. 59 Utbildningsminister ANNA EKSTRÖM (S)
          </note>
          <note>
            Anf. 60 MARIA STOCKHAUS (M)
          </note>
          <note>
            Anf. 61 ALEXANDRA ANSTRELL (M)
          </note>
          <note>
            Anf. 62 Utbildningsminister ANNA EKSTRÖM (S)
          </note>
          <note>
            Anf. 63 MARIA STOCKHAUS (M)
          </note>
          <note>
            Anf. 64 ALEXANDRA ANSTRELL (M)
          </note>
          <note>
            Anf. 65 Utbildningsminister ANNA EKSTRÖM (S)
          </note>
          <note>
            Anf. 66 MARIA STOCKHAUS (M)
          </note>
          <note>
            Anf. 67 Utbildningsminister ANNA EKSTRÖM (S)
          </note>
          <note>
            § 15 Svar på interpellation 2018/19:35 om kritik mot lärare som
            följer skollagen
          </note>
          <note>
            Anf. 68 Utbildningsminister ANNA EKSTRÖM (S)
          </note>
          <note>
            Anf. 69 ROGER HADDAD (L)
          </note>
          <note>
            Anf. 70 Utbildningsminister ANNA EKSTRÖM (S)
          </note>
          <note>
            Anf. 71 ROGER HADDAD (L)
          </note>
          <note>
            Anf. 72 Utbildningsminister ANNA EKSTRÖM (S)
          </note>
          <note>
            Anf. 73 ROGER HADDAD (L)
          </note>
          <note>
            Anf. 74 Utbildningsminister ANNA EKSTRÖM (S)
          </note>
          <note>
            § 16 Svar på interpellation 2018/19:51 om rekryteringen till
            lärarutbildningen
          </note>
          <note>
            Anf. 75 Statsrådet MATILDA ERNKRANS (S)
          </note>
          <note>
            Anf. 76 ROGER HADDAD (L)
          </note>
          <note>
            Anf. 77 Statsrådet MATILDA ERNKRANS (S)
          </note>
          <note>
            Anf. 78 ROGER HADDAD (L)
          </note>
          <note>
            Anf. 79 Statsrådet MATILDA ERNKRANS (S)
          </note>
          <note>
            Anf. 80 ROGER HADDAD (L)
          </note>
          <note>
            Anf. 81 Statsrådet MATILDA ERNKRANS (S)
          </note>
          <note>
            § 17 Bordläggning
          </note>
          <note>
            § 18 Anmälan om interpellationer
          </note>
          <note>
            § 19 Anmälan om frågor för skriftliga svar
          </note>
          <note>
            § 20 Anmälan om skriftligt svar på fråga
          </note>
          <note>
            § 21 Kammaren åtskildes kl. 13.04.
          </note>
          <note>
            Tryck: Elanders Sverige AB, Vällingby 2019
          </note>
        </div>
      </body>
    </text>
  </TEI>
</teiCorpus>
