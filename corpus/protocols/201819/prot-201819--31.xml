<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201819</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201819</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201819--31</head>
          <docDate when="2018-12-17 00:00:00">2018-12-17 00:00:00</docDate>
        </div>
      </front>
      <body>
        <div>
          <note>
            § 1 Återrapportering från Europeiska rådets möte
          </note>
          <note type="speaker">
            Anf. 1 Statsminister STEFAN LÖFVEN (S):
          </note>
          <note>
            Fru talman! Låt mig ta tillfället i akt att denna dag påminna
            om det högtidliga som försiggick i den svenska riksdagen för precis
            100 år sedan, när dåtidens riksdags båda kammare fattade beslut
            om allmän och lika rösträtt i Sverige. Det är en stor dag för
            oss i dag, och jag vill gärna uppmärksamma det.
          </note>
          <note>
            Fru talman! I slutet av förra veckan träffades EU:s ledare för
            årets sista toppmöte. Flera frågor stod på dagordningen, men de
            två dagarna kom återigen att domineras av brexit. Mötet inleddes
            dock med en diskussion om förhandlingarna om EU:s långtidsbudget.
            Som jag rapporterade i EU-nämnden inför mötet befinner sig förhandlingarna
            fortfarande i en inledande fas, och det ligger inga siffror på
            bordet. Det var ett tillfälle för stats- och regeringscheferna
            att föra fram sina egna prioriteringar på området. Jag betonade
            att Sverige vill se en modern och rättvis budget som är anpassad
            för ett EU utan Storbritannien, där den svenska avgiften hålls
            nere och där det måste kosta för medlemsstaterna att inte ta ansvar
            för EU:s gemensamma värden och beslut.
          </note>
          <note>
            När det gäller tidsplanen för förhandlingarna var vi överens
            om målsättningen att kunna slutföra dem under det finska ordförandeskapet
            nästa höst. Det är en rimlig målsättning, men som jag har sagt
            tidigare ska vi inte binda oss vid ett absolut datum. Det viktigaste
            är fortfarande kvaliteten på slutresultatet.
          </note>
          <note>
            Fru talman! Vi avhandlade också några utrikespolitiska frågor.
            Vi hade först en förberedande diskussion inför det kommande toppmötet
            mellan EU och Arabförbundet i februari. Diskussionen på det utrikespolitiska
            området kom sedan att präglas av Rysslands agerande i Ukraina.
            Vi var överens om att de ekonomiska sanktionerna mot Ryssland
            ska förlängas. Detta är viktigt. EU:s styrka ligger i vår förmåga
            att visa enighet och vidta gemensamma åtgärder mot Rysslands agerande.
          </note>
          <note>
            På mitt förslag tog de sex nordisk-baltiska länderna tillsammans
            upp och betonade att det ryska agerandet är ett brott mot internationell
            rätt och att Ryssland måste uppmanas att omedelbart släppa de
            ukrainska fartygen och deras besättningar. Det är glädjande att
            EU:s ledare vid mötet kunde ställa sig bakom detta budskap.
          </note>
          <note>
            Fru talman! När det gäller brexit fick premiärminister May under
            torsdagskvällen möjlighet att redogöra för sin syn på läget för
            Storbritanniens utträde ur EU. Det är tydligt att det största
            problemet fortfarande rör frågan om reservlösningen för att undvika
            gränskontroller mellan Nordirland och övriga Storbritannien. Theresa
            May sökte nu ytterligare försäkringar från EU om detta.
          </note>
          <note>
            Efter premiärminister Mays redogörelse övergick vi till att i
            kretsen av de 27 övriga medlemsstaterna diskutera hur EU skulle
            förhålla sig i denna situation. Vi kunde bekräfta att vi stod
            enade bakom det utträdesavtal som Europeiska rådet och den brittiska
            regeringen har kommit överens om. Under de förutsättningar som
            råder är detta avtal det bästa möjliga. Samtidigt var det tydligt
            att det finns en vilja att utan att omförhandla avtalet göra vad
            vi kan för att underlätta för den brittiska sidan att få det godkänt
            i underhuset. Vi kunde därför enas om ett uttalande som tydliggör
            att avsikten är att den nya relationen mellan EU och Storbritannien
            ska göra en reservlösning överflödig. Nu återstår att se hur den
            brittiska regeringen tar detta vidare.
          </note>
          <note>
            Fru talman! Under fredagen behandlade Europeiska rådet de resterande
            frågorna på dagordningen. Österrikes förbundskansler Kurz redogjorde
            för läget i förhandlingarna om de olika rättsakterna på migrationsområdet.
            Även om det har skett framsteg på vissa områden är det uppenbart
            att det behöver göras mer, framför allt när det kommer till frågan
            om omfördelning av asylsökande. Oenigheten mellan medlemsstaterna
            är fortfarande stor, och som väntat skedde inga framgångar på
            mötet. Jag underströk från svensk sida att vi måste se detta som
            en helhet. Mer samarbete behövs för att färre ska tvingas fly,
            för att stärka de yttre gränserna i EU och för att få ett internt
            system som fungerar. Det kommer fortfarande att finnas människor
            som har asylskäl och som kommer att komma till Europa. De ska
            tas emot och fördelas rättvist här. Vi får inte glömma bort de
            humanitära aspekterna när vi behandlar migrationsfrågorna. Det
            handlar om utsatta människors liv och skyddsbehov. Även om framför
            allt arbetet med det interna systemet går trögt måste vi fortsätta
            att jobba målmedvetet för att nå ett bra resultat.
          </note>
          <note>
            Fru talman! Vi följde också upp arbetet med den inre marknaden.
            Det är bra att Europeiska rådet nu ger en tydlig signal om vikten
            av att fortsätta att utveckla den. En annan viktig fråga på dagordningen
            var klimatet. Parallellt med Europeiska rådet pågick FN:s årliga
            klimatmöte COP 24 i Katowice i Polen. Klimatfrågan är en ödesfråga.
            Alla länder måste göra sitt yttersta för att minska utsläppen.
            Här väntas kommissionens förslag till långsiktig klimatstrategi
            för EU få stor betydelse. Strategin banar vägen för att EU inte
            ska ha några nettoutsläpp år 2050. Det är som bekant ett mål som
            Sverige avser att nå redan 2045. Värdet av att gå före i klimatarbetet
            ska inte underskattas. Vi enades om att Europeiska rådet under
            våren ska ge övergripande målsättningar för det fortsatta arbetet.
          </note>
          <note>
            Fru talman! Avslutningsvis hade Europeiska rådets ordförande
            Donald Tusk inbjudit till ett eurotoppmöte i utvidgad krets, där
            alltså också Sverige deltog. Där diskuterades bankunionen och
            reformer av euroländernas krisfond, den europeiska stabilitetsmekanismen.
            Man var överens om att ge eurogruppen ett första mandat att påbörja
            arbetet med nya budgetinstrument för euroområdet. Det är bra att
            deltagandet på dessa möten också omfattar de länder som inte har
            euron som valuta; detta är något som vi har verkat för. Ett väl
            fungerande EMU är viktigt också för Sverige.
          </note>
          <note>
            Detta, fru talman, var återrapporteringen från mötet.
          </note>
          <note type="speaker">
            Anf. 2 JESSIKA ROSWALL (M):
          </note>
          <note>
            Fru talman! Tack, statsministern, för återrapporteringen!
          </note>
          <note>
            Det var som vanligt många viktiga frågor på Europeiska rådets
            dagordning. Dessvärre blev det, som statsministern refererade
            till, tydligt att EU-länderna har svårt att komma överens om mer
            och bättre gemensam migrationspolitik. Detta visar onekligen på
            att Sverige inte kan vänta på att EU ska lösa våra problem på
            detta område och på att fortsatta reformer här hemma är nödvändiga
            för en långsiktigt hållbar migrationspolitik.
          </note>
          <note>
            Den fråga som jag vill uppehålla mig vid när det gäller återrapporteringen
            är långtidsbudgeten. Den är viktig, särskilt för Sverige, för
            vi behöver se till att det blir budgetrestriktivitet. Det påverkar
            den svenska medlemsavgiften, och vi har ett starkt svenskt intresse
            av att förbättra budgetens innehåll.
          </note>
          <note>
            Vi och regeringen är överens om de övergripande målsättningarna
            med en stram och minskad budget. I stort sett är vi moderater
            och regeringen också överens om prioriteringarna.
          </note>
          <note>
            Jag har försökt snappa upp lite grann om nyhetsrapporteringarna
            före och efter detta möte. Bland annat påstod Jean-Claude Juncker
            vid ett tillfälle att ledarna var överens om prioriteringarna.
            Sedan har jag kunnat läsa i rådsslutsatserna att man ska gå vidare
            och ta fram vägledning för nästa förhandlingsetapp.
          </note>
          <note>
            Sedan hörde vi statsministern berätta att han lyfte fram de svenska
            prio ­ riteringarna, och dem är vi, som sagt, i stort sett överens
            om. Men kan statsministern utveckla vad i de svenska prioriteringarna
            som han lyfte fram och om det finns fler länder som delar våra
            prioriteringar.
          </note>
          <note type="speaker">
            Anf. 3 Statsminister STEFAN LÖFVEN (S):
          </note>
          <note>
            Fru talman! Jag delar uppfattningen att det verkar väldigt svårt
            när det gäller migrationspolitiken. Men låt oss inte glömma bort
            att det ändå sker framsteg i fråga om ett antal av rättsakterna.
            De är inte klara, men det sker framsteg. Det kommer att ha betydelse
            för kommande svensk lagstiftning. Jag tycker ändå att det är värt
            att påpeka.
          </note>
          <note>
            Som jag sa är budgetarbetet i en inledande fas. Det österrikiska
            ordförandeskapet har hanterat denna fråga bra och tagit den framåt.
            Där har Sverige i en process tillsa mmans med ett antal like-minded-
            länder framfört precis det som vi är överens om här i Sverige,
            inte minst att vi bör ha en modern budget som mer reflekterar
            framtiden, exempelvis satsningar på innovation, konkurrenskraft,
            artificiell intelligens och så vidare, och att vi också på riktigt
            tar i beaktande att det faktiskt är ett medlemsland mindre. Det
            kommer att innebära mindre resurser, och vi har inte för avsikt
            att öka den svenska medlemsavgiften. Där någonstans befinner vi
            oss.
          </note>
          <note>
            Det finns en grov skiss där man går igenom ett antal områden
            och har ett antal alternativ om man ska göra si eller så på dessa
            områden. I detta skede är det en mycket grov skiss, och det finns
            ingen tydlig prioritering. Däremot ska denna fortsatta process
            leda vidare. Avsikten är att man under våren förhoppningsvis ska
            komma fram till en ram när det gäller vad det handlar om. Flera
            hade den typen av inlägg om att vi måste sätta en ram för hur
            mycket vi har råd med och principer för de olika områdena för
            att sedan framåt hösten kunna fylla detta med detaljer. Vi är
            alltså långt ifrån någon typ av detaljdiskussion. Men vi ger naturligtvis
            uttryck för och står för de svenska prioriteringarna. Och det
            finns flera länder som har uppfattningar liknande Sveriges.
          </note>
          <note type="speaker">
            Anf. 4 JESSIKA ROSWALL (M):
          </note>
          <note>
            Fru talman! Jag tackar statsministern för svaret. En grov skiss,
            är det vad man är överens om när vissa uttrycker att ledarna är
            överens om prioriteringarna? Det kanske är så. Jag förstår att
            man är i en inledning. Å andra sidan är det ganska kort tid kvar
            till hösten.
          </note>
          <note>
            Men, som sagt, jag och Moderaterna delar regeringens prioriteringar
            och menar att fokus måste ligga på det som ger mervärde. Vi måste
            prioritera och stärka samarbetet inom säkerhet, miljö, klimat,
            handel och forskning – precis det som statsministern lyfter fram.
          </note>
          <note>
            Jag vill lyfta fram den detaljen att regeringen har lyft fram
            den sociala pelaren under denna mandatperiod, och vi från Moderaterna
            har varit kritiska till det. I flera rapporter kan man också läsa
            att EU-kommissionen motiverar budgetökningar med just det. Då
            undrar jag: Hur påverkar det regeringens förhandlingslinje att
            man säger att man vill minska budgeten samtidigt som man talar
            om satsningar på den sociala pelaren för en ökning av budgeten?
          </note>
          <note type="speaker">
            Anf. 5 Statsminister STEFAN LÖFVEN (S):
          </note>
          <note>
            Fru talman! Det hänger ihop med den andra diskussionen som förs,
            om att man helst ska fortsätta minska på jordbrukspolitiken. Potten
            måste bli mindre totalt om ett medlemsland försvinner. Då får
            man ta hänsyn till det. Vill man göra mer av någonting måste man
            göra mindre av någonting annat. Det är det som vi för fram. Det
            finns inslag i dagens budget där vi menar att man inte tillräckligt
            trycker på att stärka EU:s konkurrenskraft och verkligen gå i
            spetsen till exempel när det gäller artificiell intelligens, där
            USA, Kina och andra ligger långt före oss. Detta är alltså helt
            enkelt en fråga om omprioritering, och det är det som vi för fram
            i dessa sammanhang.
          </note>
          <note type="speaker">
            Anf. 6 LUDVIG ASPLING (SD):
          </note>
          <note>
            Fru talman! Jag tänkte ställa min fråga i form av ett julklappstips,
            och jag hoppas att det går bra. Jag har här en bok som heter Refuge
            och är skriven av Alexander Betts och Paul Collier. Betts är professor
            of forced migration and international affairs vid Oxfords universitet.
            Han är också en av världens främsta experter på just migration.
            En stor del av denna bok är en konsekvensanalys av det gemensamma
            asylsystemet, vilket statsministern särskilt lyfte fram under
            toppmötet.
          </note>
          <note>
            Enligt boken har det gemensamma asylsystemet bidragit till att
            ge fördelar till den afrikanska överklassen på de fattigas bekostnad
            genom att ge uppehållstillstånd till personer som har råd med
            irreguljära resor, det har uppmanat till livsfarliga båtresor
            och orsakat ett stort antal dödsolyckor, det har finansierat de
            brottssyndikat som kontrollerar människohandeln, det har ökat
            värdet på syriska pass – som den syriska regimen säljer vid sina
            ambassader – och därmed finansierat Bashar al-Asads krigsmaskin,
            det riskerar att förvärra våldsanvändningen mot civila i Syrien,
            eftersom al-Asad gärna vill rensa landet från oppositionella ,
            det har på ett förödmjukande sätt outsourcat de europeiska gränskontrollerna
            till en auktoritär stat i östra Medelhavet, det har lockat afrikanska
            migranter till Libyen, vilket vi alla vet har lett till en renässans
            för den arabiska slavhandeln och sist men inte minst har det bidragit
            starkt till att Storbritannien valde att lämna unionen. På s.
            125 sammanfattar han hela systemet som ”an e th ical train crash
            ” .
          </note>
          <note>
            Min fråga är om statsministern, för att hjälpa unionen att inte
            begå samma misstag igen, kan tänka sig att ge denna bok i julklapp
            till en lämplig tjänsteman i Regeringskansliet.
          </note>
          <note type="speaker">
            Anf. 7 Statsminister STEFAN LÖFVEN (S):
          </note>
          <note>
            Fru talman! Det är säkert en helt neutral författare som inte
            har en uppfattning i migrationsfrågan. Jag vet inte vem det är.
          </note>
          <note>
            Vi ska dock först konstatera att det gemensamma asylsystemet
            inte är på plats. Att anklaga det gemensamma asylsystemet för
            någonting som vi inte ens har fattat beslut om övergår min akademiska
            förmåga, kan jag säga.
          </note>
          <note>
            Det är viktigt att vi ser helheten i detta. De tre perspektiven,
            som jag också nämnde i min återrapportering, är det som vi håller
            oss till och det som jag hela tiden talar om att EU måste komma
            överens om. Det är naturligtvis viktigt att se till att människor
            som inte är flyktingar exempelvis inte tvingas ta dessa farliga
            resor över Medelhavet och inte tvingas göra de farliga och strapatsrika
            resorna på den afrikanska kontinenten. Där pågår en insats i samarbete
            med de afrikanska länderna och i samarbete med Afrikanska unionen
            för att människor inte ska behöva ta dessa två farliga vägar.
            Det andra handlar om att se till att vi har tillräckligt starka
            yttre gränser. Detta arbete fortgår. Och det tredje, som vi inte
            har lyckats få på plats än, handlar om den gemensamma migrationspolitiken,
            som bland annat innebär en omfördelning av de flyktingar som faktiskt
            kommer att komma till Europa och som är flyktingar på riktigt.
            Detta är inte svart eller vitt. Det är för många som inte har
            flyktingstatus som tvingas till dessa farliga resor. Men det kommer
            att vara människor som flyr från krig och elände eller som är
            förföljda, och dem ska vi ha ett ansvar för att ta emot. De ska
            ha rätt att söka asyl. Det är det som vi ska stå upp för.
          </note>
          <note>
            Men att hänvisa till någon akademisk avhandling och säga att
            det är ett migrationssystem som inte är på plats som har bidragit
            till detta är enligt min uppfattning att gå för långt.
          </note>
          <note type="speaker">
            Anf. 8 LUDVIG ASPLING (SD):
          </note>
          <note>
            Fru talman! Statsministern känner alltså inte till att vi har
            ett gemensamt asylsystem på plats. Låt mig då påminna honom om
            några rättsakter som gäller i dag: skyddsgrundsdirektivet, procedurdirektivet,
            mottagandedirektivet, återvändandedirektivet och Dublinförordningen.
            Svensk asylpolitik bygger nästan helt och hållet på rättsakter
            från EU. Att statsminis ­ tern inte känner till detta är minst
            sagt oroande.
          </note>
          <note>
            När det gäller en av de personer som har skrivit denna bok –
            det är inte en avhandling utan ett populärvetenskapligt verk –
            är det inte en person som tar politisk ställning. Det är en professor
            vid universitet i Oxford och en av världens främsta experter på
            migration. Att avfärda det som en sådan person har skrivit som
            något slags inlaga i en politisk debatt är minst sagt arrogant.
          </note>
          <note type="speaker">
            Anf. 9 Statsminister STEFAN LÖFVEN (S):
          </note>
          <note>
            Fru talman! Jag är mycket väl medveten om att det finns ett system
            på plats. Jag talar om det som vi diskuterar för framtiden och
            det som vi ska göra framåt. Det är det som är det viktiga. Hur
            ska vi förändra detta sy ­ stem? Det måste förändras, och det
            pågår. En del rättsakter har man kom ­ mit rätt långt med, andra
            har man inte kommit någonstans med. Men fak ­ tum kvarstår att
            vi i EU fortfarande har att samarbeta med länderna i vårt närområde
            och se till att vi har en stark yttre gräns men också att lösa
            situationen för de människor som kommer att komma till EU och
            har rätt att söka asyl.
          </note>
          <note>
            Som jag sa i min återrapportering är det också viktigt att se
            den humanitära delen av detta. Vi har kunnat se under en följd
            av år ett krig i Syrien som har inneburit ett fruktansvärt liv
            för många människor. Många människors liv har släckts , andra
            människor har tvingats att fly. Det finns människor som flyr av
            andra skäl. Någonstans måste vi ta ansvar för att människor har
            rätt att söka asyl.
          </note>
          <note type="speaker">
            Anf. 10 ESKIL ERLANDSSON (C):
          </note>
          <note>
            Fru talman! Tack, statsministern, för redovisningen från mötet
            i Europeiska rådet!
          </note>
          <note>
            Låt mig först uttrycka min glädje över att ni kunde enas om ett
            uttalan ­ de vad gäller brexit. Jag tror att det är väsentligt
            för att stilla den oro som riktigt många människor känner, både
            britter på den europeiska kontinenten och européer som vistas
            eller bor i Storbritannien. Det är ytterst väsentligt att vi får
            ett avtal på plats, och det gläder mig att ni kunde enas om detta.
          </note>
          <note>
            Fru talman! Under EU-nämndens sammanträde uttryckte jag ett önske
            ­ mål om att man inte bara skulle tala om hårdare tag, gränskontroller
            och liknande vad gäller migrationspolitiken. I de slutsatser som
            nu är presen ­ terade kan jag tyvärr konstatera att ord som medmänsklighet
            och huma ­ nitet över huvud taget inte är tryckta på papperet.
            Uttryckte statsministern i sitt inlägg på detta område något om
            ett önskemål om att inkludera också det i slutsatserna från mötet?
          </note>
          <note>
            Den andra frågan jag skulle vilja ta upp gäller den frågeställning
            som vi kallar säkerhet och försvar. Flera av oss som var närvarande
            på EU-nämndens sammanträde förde en diskussion om hur vi ska ha
            det med den transatlantiska länken – om vi ska ha strategisk autonomi,
            som det uttrycktes i det utkast som då fanns på bordet och som
            jag kan konstatera är kopierat från det utkast som då fanns.
          </note>
          <note type="speaker">
            Anf. 11 Statsminister STEFAN LÖFVEN (S):
          </note>
          <note>
            Fru talman! Vad gäller brexit är jag också glad. Det är fortfarande
            ett enormt problem, för det är svårt att hantera balansen mellan
            att å ena sidan stå upp för avtalet och säga att vi vill hjälpas
            åt och å andra sidan inte kunna ge de juridiska försäkringar som
            den brittiska regeringen vill ha.
          </note>
          <note>
            Vad gäller önskemål om humanitet tog jag upp det i mitt inlägg.
            Jag pekade på precis det jag sa i återrapporteringen. Den text
            som låg på bordet var inte möjlig att ändra. Vi hade nog blivit
            kvar i 14 dagar om vi skulle ha öppnat för det. Det fanns många
            som ville göra ändringar – också från den andra sidan, om jag
            uttrycker mig så, det vill säga Polen och Ungern. Det var alltså
            en väl balanserad text. Men jag framförde precis det som Eskil
            Erlandsson tog upp i EU-nämnden, för jag tycker att det är rätt.
            Vi måste tänka i båda spåren.
          </note>
          <note>
            När det gäller autonomi är det som jag sa i EU-nämnden inte så
            att EU nu ser sig som EU och inget annat. Den transatlantiska
            länken och det samarbetet – det understryks också i slutsatserna
            – är viktiga och kommer att fortsätta vara så. Det finns alltså
            ingen önskan att dra isär det på något sätt och därmed försvaga
            den transatlantiska länken. Många av EU-länderna är medlemmar
            i Nato och kommer att så vara. De ser det samarbetet som viktigt
            men också det samarbete som vi har med Nato, vi icke-Natoländer
            som är med i EU. Jag ser alltså ingen risk för någon sådan attitydförändring.
          </note>
          <note type="speaker">
            Anf. 12 ESKIL ERLANDSSON (C):
          </note>
          <note>
            Fru talman! Låt mig då ställa min tredje fråga. Den rör de oroligheter
            som är och har varit mellan Ryssland och Ukraina.
          </note>
          <note>
            Statsministern meddelade här att man stod upp för en förlängning
            av de sanktioner som EU har gentemot Ryssland i detta avseende.
            Var det någon, till exempel statsministern, som tog upp ett önskemål
            om utökade sanktioner? Det har ju faktiskt skett nya övergrepp
            mot det ukrainska samhället.
          </note>
          <note type="speaker">
            Anf. 13 Statsminister STEFAN LÖFVEN (S):
          </note>
          <note>
            Fru talman! Jag tog upp på mötet med de nordisk-baltiska länderna
            att vi måste markera ytterligare om det som nyss hänt i Azovska
            sjön. De fartyg som Ryssland helt enkelt har tagit måste återlämnas
            och deras besättningar frisläppas.
          </note>
          <note>
            Vad gäller sanktionerna har huvudlinjen varit att försöka behålla
            dem som vi faktiskt har. Som vi vet finns det länder som vill
            gå åt andra hållet och börja släppa på dem. I det här fallet var
            det viktigare att se till att de inte äventyras än att ta upp
            nya. Vi har uttryckt att det som nu har skett i Kertjsundet och
            Azovska sjön borde föranleda ytterligare sanktioner. Men av vaksamhet
            för att inte de existerande sanktionerna ska försvagas har vi
            valt att inte driva det.
          </note>
          <note type="speaker">
            Anf. 14 JONAS SJÖSTEDT (V):
          </note>
          <note>
            Fru talman! Tack, statsministern, för redogörelsen!
          </note>
          <note>
            Vad gäller långtidsbudgeten kommer svårigheterna senare, när
            det ska diskuteras pengar. Jag tycker att det är viktigt att riksdagen
            så småningom samlar sig till ett tydligt beslut om hur långt man
            kan gå. Jag menar att det bör landa på max 1 procent av bnp i
            budget och ingen ökad svensk EU-medlemsavgift. Det är rimligt
            att även EU sparar pengar. Det finns visst utrymme för det.
          </note>
          <note>
            När det gäller skrivningen om Ukraina delar jag Eskil Erlandssons
            uppfattning. De skrivningar som finns i dokumentet är tydliga
            och klara och det är bra att sanktionerna förlängs, men det hade
            varit önskvärt med skärpta sanktioner mot individer på grund av
            övergreppet i Kertjsundet.
          </note>
          <note>
            Så över till migrationen. Där är läget låst, framför allt i allt
            som handlar om gemensamt ansvar, om kvotflyktingar, om det som
            löser situationen. Däremot finns det gemensamma beslut om hårdare
            gränskontroll och mer repressiva åtgärder. Det är uppenbart att
            denna politik fungerar dåligt. Alltför många dör i Medelhavet.
          </note>
          <note>
            Min första fråga till statsministern är: Om det fortsätter se
            ut som det gör nu, vilket beror på politiska majoriteter i länderna,
            är statsministern beredd att tillsammans med andra länder som
            vill ta gemensamt ansvar – det kan vara Frankrike, Tyskland, andra
            länder – faktiskt gå före, som man har gjort ibland inom EU, och
            skapa ett system som andra så småningom kan ansluta sig till?
            Detta för att visa att man värnar asylrätt och gemensamt ansvar.
          </note>
          <note>
            Det är också viktigt att angripa orsakerna till flyktingkatastroferna.
            Två av de stora orsakerna är kriget i Jemen och kriget i Syrien.
            Är det inte dags att införa ett vapenembargo på EU-nivå mot de
            krigförande parterna Förenade Arabemiraten, Saudiarabien och Turkiet?
            Det är deras angrepp – plus andras, naturligtvis – som driver
            människor att lämna sina hem i dessa konflikter.
          </note>
          <note type="speaker">
            Anf. 15 Statsminister STEFAN LÖFVEN (S):
          </note>
          <note>
            Fru talman! Jag kan först bekräfta att vi är överens om inriktningen
            för budgeten. EU måste spara nu när ett land träder ur men också
            omfördela så att vi använder pengarna på ett bättre sätt.
          </note>
          <note>
            Vad gäller Ukraina och eventuella stärkta sanktioner svarade
            jag när jag svarade Eskil Erlandsson vilket valet var. Jag tycker
            ändå att det är rätt.
          </note>
          <note>
            Ja, läget i migrationsfrågan är låst. Men, återigen, det gäller
            framför allt själva fördelningen. Vad gäller rättsakten som handlar
            om myndigheter och mottagande och andra rättsakter går det faktiskt
            framåt. En av de diskussioner som fördes och som pågår var om
            man ska anta de rättsakter där man har kommit rätt långt eller
            om det fortfarande ska vara ett paket. Vi kan hamna i en situation
            där det är bättre att dela upp. Jag vet inte det. Men just nu
            är vi inte där. Just nu ska det betraktas som en helhet, och det
            innebär att de sju rättsakterna ska antas i ett beslut. Det är
            för att inte ge efter för dem som inte vill göra någonting.
          </note>
          <note>
            Vad gäller frågan om huruvida Sverige ska gå före med några andra
            är det inte aktuellt. Det blir lätt så att några länder säger
            ”Vad bra, då slapp vi det här”. Om vi har en för smal bas av länder
            har vi återigen en situation där några länder blir väldigt attraktiva
            att söka sig till, och då får vi en sådan situation som vi hade
            2015. Hela poängen med det gemensamma migrationssystemet är att
            alla ska ta ansvar, och sedan får vi se hur den diskussionen slutar.
            Att gå före är alltså inte aktuellt.
          </note>
          <note>
            När det gäller vapenembargot har som bekant Tyskland som nation
            sagt att de inte vill exportera vapen, men inte heller de har
            drivit på för något vapenembargo. Det finns just nu ingen diskussion
            om något europeiskt vapenembargo.
          </note>
          <note type="speaker">
            Anf. 16 JONAS SJÖSTEDT (V):
          </note>
          <note>
            Fru talman! Tack, statsministern, för svaret!
          </note>
          <note>
            Om denna diskussion inte finns i dag tycker jag att Sverige borde
            ta upp den. Det vore en bra inriktning för svensk utrikespolitik
            att säga att vi ska angripa källan till flyktingkatastroferna.
            Det är ju ett faktum att Turkiet bland annat genom etnisk rensning
            i Afrin bidrar till stora flyktingkatastrofer i Syrienkonflikten.
            En rad EU-länder, däribland Sverige, exporterar vapen till Turkiet.
            Även om man just nu inte gör stora vapenaffärer med Saudiarabien
            pågår sådana med Förenade Arabemiraten, som också deltar i detta
            bombkrig.
          </note>
          <note>
            Att säga att vi slutar att exportera vapen är både att verka
            för konflikternas slut och att faktiskt motverka att människor
            fördrivs. Miljoner människor har fått lämna sina hem i Syrien
            och Jemen på grund av detta. Jag skulle vilja uppmana statsministern
            att kliva fram och ta på sig ledartröjan. Säg att det är dags
            att sluta skapa nya flyktingar – vi slutar med vapenexporten till
            dem som för krig!
          </note>
          <note type="speaker">
            Anf. 17 Statsminister STEFAN LÖFVEN (S):
          </note>
          <note>
            Fru talman! Jag vill först påminna om att Sverige nyss har ändrat
            vapenlagstiftningen för att göra det svårare för länder som inte
            följer demokratiska regler att importera vapen. Vi har varit eniga
            om en svensk lagstiftning, och jag vill fullfölja den och se till
            att den implementeras på bästa sätt.
          </note>
          <note>
            Som jag sa finns det inte någon sådan diskussion nu. Det är klart
            att man alltid kan ställa sig och ropa ut i luften, men det måste
            finnas något slags resonans för en sådan handling. Just nu finns
            inte detta.
          </note>
          <note>
            Vi ska se till att följa vår skärpta lagstiftning på vapenexportområdet.
            Jag tycker att det är viktigt att vi håller oss till denna lagstiftning.
          </note>
          <note type="speaker">
            Anf. 18 ROBERT HALEF (KD):
          </note>
          <note>
            Fru talman! Tack, statsministern, för återrapporten!
          </note>
          <note>
            Britterna har i en folkomröstning röstat för utträde ur EU, och
            efter några års förhandlingar har nu Europeiska rådet och den
            brittiska reger ­ ingen godkänt ett avtal om brexit. Avtalet behöver
            även godkännas av det brittiska parlamentet och slutligen av EU-parlamentet.
          </note>
          <note>
            Storbritanniens premiärminister har nyligen skjutit upp beslutet
            om utträdesavtalet i parlamentet, då hon insåg att regeringen
            skulle förlora omröstningen på grund av missnöje med nödlösningen
            om den irländska gränsen.
          </note>
          <note>
            Det brittiska parlamentet vill nu omförhandla överenskommelsen
            och vill ha ett slutdatum för den irländska gränsfrågan, som har
            en reservlösning av tillfällig karaktär.
          </note>
          <note>
            Fru talman! Att fortsätta förhandla är inget alternativ – detta
            har vi inför Europeiska rådets möte deklarerat i EU-nämnden. En
            hård gräns mellan Irland, Nordirland och Storbritannien bör undvikas,
            och ett ordnat utträde är viktigt för EU och Storbritannien. Det
            är därför viktigt att hitta en lösning och en väg framåt för en
            ordnad brexit.
          </note>
          <note>
            En hård brexit är något som vi till varje pris vill undvika.
            Det skulle vara förödande för svenskar och svenska företag som
            verkar i Storbritannien, för Sverige, för EU och för Storbritannien.
          </note>
          <note>
            Fru talman! Min fråga till statsministern är om EU-27 kan tänka
            sig att överväga att skjuta upp slutdatumet den 29 mars för brexit
            för att hitta en väg framåt vad gäller frågan om den irländska
            gränsen.
          </note>
          <note type="speaker">
            Anf. 19 Statsminister STEFAN LÖFVEN (S):
          </note>
          <note>
            Fru talman! Jag delar den oro som Robert Halef ger uttryck för
            när det gäller brexit. Just nu ser det väldigt svårt ut.
          </note>
          <note>
            Den brittiska premiärministern begärde inte omförhandlingar men
            däremot ett förtydligande. Hon kallade det för ett starkare –
            inte bindande – juridiskt förtydligande om EU:s ambition. Det
            var därför vi kom överens om uttalandet att EU inte har någon
            ambition att reservlösningen ska vara i kraft för evigt eller
            under lång tid. Ambitionen för EU är naturligtvis att uppnå en
            så bra framtida relation med Storbritannien att den inte behövs.
            Skulle den däremot komma att behövas ska det vara under en kort
            tid och inte under en lång tid.
          </note>
          <note>
            Längre kommer vi inte. Vi kan inte ge något juridiskt bindande,
            för då kliver man över gränsen och gör Irland osäkert. Då riskerar
            man plötsligt att gränsen går på den irländska ön i stället för
            i Irländska sjön.
          </note>
          <note>
            Vi har gått så långt som vi har kunnat göra. Det kommer inte
            att bli någon omförhandling. Vi vet inte hur detta hanteras i
            EU. Det har inte diskuterats något nytt datum för utträde. Ytterst
            måste det ändå vara Storbritannien som återkommer med hur de vill
            se fortsättningen på denna process. Därifrån har vi ännu inte
            hört något sådant.
          </note>
          <note type="speaker">
            Anf. 20 ROBERT HALEF (KD):
          </note>
          <note>
            Fru talman! Kampen mot rasism och främlingsfientlighet har också
            diskuterats under mötet.
          </note>
          <note>
            Antisemitism, rasism och främlingsfientlighet är ett växande
            problem i EU och även i Sverige. Bristen på respekt för mänskliga
            rättigheter och för människovärdet har ökat. Extrema grupper förnekar
            Förintelsen och sprider via sociala medier hatpropaganda mot judar.
          </note>
          <note>
            Sverige och EU bör med kraft agera mot antisemitism, rasism,
            främlingsfientlighet och andra former av intolerans. Alla människors
            lika och okränkbara värde måste respekteras.
          </note>
          <note>
            Fru talman! Kristdemokraterna välkomnar EU:s beslutsamhet att
            bekämpa antisemitism, rasism och främlingsfientlighet. Min fråga
            till statsministern är: På vilket sätt kommer regeringen att bidra
            till att förebygga, motverka och bekämpa antisemitism och rasism
            i EU och i Sverige?
          </note>
          <note type="speaker">
            Anf. 21 Statsminister STEFAN LÖFVEN (S):
          </note>
          <note>
            Fru talman! Jag delar även denna uppfattning. Vi måste göra allt
            – på EU-nivå, på global nivå, på nationell nivå, på lokal nivå
            och på individnivå – för att stå upp mot den antisemitism, främlingsfientlighet
            och extremism som vi nu ser runt om i världen. Detta är ett gift
            i vårt samhälle, och vi måste hjälpas åt med alla krafter.
          </note>
          <note>
            Jag sa i mitt jultal i går att alla demokrater i denna stund
            har ett beslut att fatta: Endera släpper man igenom detta eller
            så sätter man emot. Vi ska sätta emot. Därför är jag glad att
            vi har dessa slutsatser efter Europeiska rådet.
          </note>
          <note>
            Vi gör i Sverige ett arbete med att förebygga och med att stödja
            de organisationer och institutioner som är till för att förebygga
            antisemitism och främlingsfientlighet. Vi arbetar också med att
            skärpa straffen för den ­ na typ av brottslighet. Jag har själv
            varit initiativtagare till en diskus ­ sion om huruvida vi till
            och med kan förhindra den typ av organisationer som sprider detta.
          </note>
          <note type="speaker">
            Anf. 22 FREDRIK MALM (L):
          </note>
          <note>
            Fru talman! Tack, statsministern, för redogörelsen från Europeiska
            rådet vid luciahelgen!
          </note>
          <note>
            Jag noterade i statsministerns anförande att han försöker att
            hålla en lite mer balanserad linje i migrationsfrågan än vad man
            kan utläsa i slutsatserna. Jag noterade även de replikskiften
            som har varit, där asylrätt och humanitära aspekter på migrationsfrågan
            betonas. Det välkomnar jag som liberal.
          </note>
          <note>
            Tre av slutsatserna från Europeiska rådets möte berör migrationen.
            Det som står där har jag egentligen inga synpunkter på. Jag delar
            uppfattningen att det är viktigt med en effektivare kontroll av
            Europeiska unionens yttre gränser och att det behövs ökade åtgärder
            för detta samt att det är viktigt att stoppa olagliga gränspassager
            och så vidare.
          </note>
          <note>
            Bekymret är det som inte står i slutsatserna. Det står inte ett
            ord om att det också finns positiva sidor av migrationen. Det
            står inte ett ord om de enorma flyktingströmmar vi ser nu, inte
            minst från Syrien och andra krigsområden. Det står inte ett ord
            om ett värdigt bemötande, om rättssäkra processer, om att motarbeta
            hat mot immigranter och så vidare.
          </note>
          <note>
            Frågan till statsministern blir då: Driver Sverige detta tillräckligt
            hårt? Uppmanar vi verkligen andra länder att ansluta sig för att
            få in sådana skrivningar? Vilka slutsatser drar statsministern
            annars av att det inte finns ett ord i slutsatserna om det som
            statsministern säger från talarstolen här i riksdagen under återrapporteringen?
          </note>
          <note type="speaker">
            Anf. 23 Statsminister STEFAN LÖFVEN (S):
          </note>
          <note>
            Fru talman! Det är inte första gången migrationsfrågan diskuteras.
            Det har skrivits ett antal slutsatser genom åren, och det är inte
            så att alla slutsatser alltid tar upp alla perspektiv.
          </note>
          <note>
            Jag tog också på mötet upp frågan om humanitet och vikten av
            att se den andra sidan av saken. Om vi hade gett oss in på att
            försöka ändra texten hade vi nog fått sitta i två veckor, för
            det finns andra som vill se frågan gå åt andra hållet.
          </note>
          <note>
            Jag konstate rar att det i slutet står: ”a nd on all parts of
            the Common European Asylum System, respecting previous European
            Council conclusions”. Frågan är alltså uppe, den finns där och,
            som jag har sagt, vi har de tre delarna. Vi behöver hjälpa länder
            i vår omvärld för att människor inte ska behöva göra de farliga
            resorna, vi behöver ha koll på vår gräns och vi ska ha ett internt
            system som fungerar solidariskt. Det är detta vi jobbar med.
          </note>
          <note type="speaker">
            Anf. 24 FREDRIK MALM (L):
          </note>
          <note>
            Fru talman! Jag tackar så mycket för svaret. Vi lär få återkomma
            till migrationsfrågan vid många fler tillfällen framöver.
          </note>
          <note>
            Min andra fråga rör det uttalande som gjordes och som nämns i
            slutsatserna där EU:s stats- och regeringschefer fördömer alla
            former av antisemitism, rasism och främlingsfientlighet och understryker
            vikten av att bekämpa intolerans.
          </note>
          <note>
            Det är viktigt, och vi välkomnar det givetvis. Men sanningen
            är att sådana uttalanden också förpliktar. Frågan till statsministern
            blir: Vilka förpliktelser har Europeiska unionen för att det inte
            endast ska stanna vid ett viktigt uttalande? Vi ser hur fler och
            fler judar lämnar Europa. De vågar inte bo kvar. Vi har sett attacker
            i Frankrike, i Danmark och även i Sverige, i Göteborg, mot judar.
            Vilka förpliktelser har unionen, som statsministern ser det, framöver?
          </note>
          <note type="speaker">
            Anf. 25 Statsminister STEFAN LÖFVEN (S):
          </note>
          <note>
            Fru talman! Hela EU:s värdegrund bygger på detta, och därför
            måste också medlemsländerna leva upp till det. Trycket måste alltid
            finnas från Europeiska unionen att medlemsstaterna lever upp till
            det här. Det finns en anledning till att det pågår processer i
            en del länder som kanske inte alltid är kopplade till just detta,
            men där länder inte lever upp till de grundläggande värderingarna.
            Då processar EU för att de ska leva upp till det.
          </note>
          <note>
            Jag menar att det är viktigt att vi har denna typ av uttalanden,
            men det är det nationella, det lokala och det individuella som
            slutligen kommer att avgöra detta. Det är viktigt att EU kan fortsätta
            att styra i denna riktning, men sedan måste vi som medlemsstater
            ta stafettpinnen och visa hur vi gör. Sverige har en rad åtgärder
            både på plats och för att fortsätta att arbeta med att stärka
            kampen mot antisemitism, främlingsfientlighet och rasism.
          </note>
          <note type="speaker">
            Anf. 26 ÅSA WESTLUND (S):
          </note>
          <note>
            Fru talman! Tack, statsministern, för redogörelsen! Jag ska börja
            på samma sätt som statsministern, med att uppmärksamma 100-årsjubileet
            och säga att det känns fantastiskt att stå här i riksdagens talarstol
            just i dag med en kvinna i talmansstolen och en metallarbetare
            som statsminister. Jag tycker att det är en fantastisk hyllning
            till vår demokrati.
          </note>
          <note>
            Jag ska ta upp klimatfrågan, för jag anser att ett skäl till
            att vara positiv till EU är just framgångarna på klimat- och miljöområdet.
            De har åstadkommits genom att vi med hjälp av kvalificerad majoritet
            har kunnat tvinga länder som inte själva har velat bedriva en
            offensiv miljö- och klimatpolitik att ta dessa viktiga kliv.
          </note>
          <note>
            Inom EU förs nu en diskussion om att vi ska fatta fler beslut,
            på andra områden, med kvalificerad majoritet. Jag tycker att det
            finns skäl att vara skeptisk till det, men jag vill däremot värna
            att vi fortsätter att ta så mycket som möjligt av klimatpolitiken
            med hjälp av kvalificerad majoritet. Det är enormt viktigt, för
            det finns länder som med hjälp av FN-processen försöker flytta
            en del av dessa frågor till enhällighet i Europeiska rådet.
          </note>
          <note>
            Jag vill fråga statsministern om han delar synen att det är viktigt
            att slå vakt om att vi kan fatta alla viktiga klimatbeslut med
            hjälp av kvalificerad majoritet så att inte det land som vill
            minst får hålla i taktpinnen. Ska vi ändå se det som en liten
            vinst att det står att Europeiska rådet ska ge vägledning om den
            allmänna inriktningen på klimatarbetet framöver inom EU? Det är
            kanske en liten vinst, för jag tänker att det kunde ha stått något
            annat där. Är det så, statsministern?
          </note>
          <note type="speaker">
            Anf. 27 Statsminister STEFAN LÖFVEN (S):
          </note>
          <note>
            Fru talman! Ja, det är en riktig betraktelse av Åsa Westlund.
            Det fördes en diskussion om att det borde ha stått att Europeiska
            rådet ska ”besluta”. Men det kunde argumenteras väl för att detta
            skulle strida mot fördraget. Europeiska rådet ska göra precis
            det som står här: provide guidance. Det är såklart viktigt att
            det ges en inriktning, guidance, på det sättet från reger ­ ings-
            och statscheferna. Men den konkreta lagstiftningen ska formas
            i rå ­ det, och det är helt enligt fördraget.
          </note>
          <note>
            Det gjordes alltså försök i den riktningen, men det går inte
            eftersom fördraget ser ut som det gör. Jag tycker att det är rätt,
            och det är den linje vi driver. Det är inte så många som driver
            den andra linjen. Men några gör det, och de lyckades inte.
          </note>
          <note type="speaker">
            Anf. 28 ÅSA WESTLUND (S):
          </note>
          <note>
            Fru talman! Tack, herr statsminister, för svaret! Många har talat
            om Ryssland. Det tänker jag därför inte säga någonting om, även
            om jag instämmer i att det var bra uttalanden från Europeiska
            rådets sida.
          </note>
          <note>
            Vi har talat om brexit många gånger, men jag skulle ändå vilja
            ställa en fråga. Klockan tickar, och vi får inget egentligt besked
            från Storbritannien om vad de vill. Visserligen har Theresa May
            presenterat något om ett bindande avtal, men det finns också andra
            röster i Storbritannien. De verkar vara väldigt delade.
          </note>
          <note>
            Vad drar statsminister n för slutsatser när det gäller detta?
            Klockan tickar på, och vi har inget avtal för något slags mjuk
            brexit på plats. Ökar sannolikheten för en hård brexit, och vad
            föranleder det för den svenska statsförvaltningen?
          </note>
          <note type="speaker">
            Anf. 29 Statsminister STEFAN LÖFVEN (S):
          </note>
          <note>
            Fru talman! Det är klart att man får den känslan, för det är
            svårt att se något tydligt besked från UK om vad de vill ha. Detta
            var ett av problemen i slutet av förra veckan.
          </note>
          <note>
            Theresa Mays framställan var att vi skulle kunna försäkra att
            backstoppen inte skulle vara för evigt. Som jag sa tidigare har
            vi gjort ett riktigt försök att säga att det inte är någon ambition
            från EU att ha denna reservlösning pågående i decennier eller
            för evigt. Det handlar naturligtvis om att ha en så bra relation
            som möjligt till Storbritannien.
          </note>
          <note>
            Nu får vi se om det blir en snabb omröstning med anledning av
            detta besked eller om det kommer att få vänta till andra sidan
            årsskiftet. Det är oskrivet. Men visst: Känslan av risk för att
            en hård brexit blir av finns där. Sverige har av den anledningen
            förekommit det hela och arbetar hårt för att se vad vi då behöver
            göra.
          </note>
          <note type="speaker">
            Anf. 30 AMANDA PALMSTIERNA (MP):
          </note>
          <note>
            Fru talman! Tack, statsministern, för återrapporten! På Europeiska
            rådets möte stod migrationsfrågan återigen på agendan, och den
            är något som många har lyft här i dag. Också jag vill göra det.
          </note>
          <note>
            Det är verkligen positivt att Sverige driver på för mer samarbete
            i EU när andra länder vill sluta sig mot omvärlden. Sverige står
            upp för asylrätten när andra länder backar undan. Det var oerhört
            bra att statsministern lyfte asylrätten och det humanitära perspektivet
            på EU-toppmötet. Att erbjuda en fristad för de människor som tvingas
            fly hade inte varit något problem om alla EU-länder hade hjälpts
            åt. Flyktingsituationen är inte något som löses av ett land ensamt,
            utan hela EU måste vara med och ta ett större ansvar.
          </note>
          <note>
            Här har Sverige en oerhört viktig roll i att driva på i förhandlingarna
            för en politik som både är rättssäker och värnar asylrätten. Tyvärr
            kämpar Sverige i motvind, och när nationalistiska krafter är på
            frammarsch är det oerhört viktigt att Sverige står upp för öppenhet
            och mänskliga rättigheter.
          </note>
          <note>
            En positiv nyhet är att EU-parlamentet i förra veckan tog ställning
            för ett förslag om att införa ett system med humanitära visum
            för människor på flykt. Vi behöver ju säkra och lagliga vägar
            för att flyktingar ska kunna ta sig till EU, och detta är en fråga
            som den svenska regeringen har lyft upp flera gånger under mandatperioden.
          </note>
          <note>
            Hur kan Sverige under nästa ordförandeperiod, som vi snart går
            in i, arbeta vidare för att alla länder ska ta ansvar för att
            stå upp för asylrätten och se till att EU:s gemensamma regelverk
            blir rättssäkra och humana?
          </note>
          <note type="speaker">
            Anf. 31 Statsminister STEFAN LÖFVEN (S):
          </note>
          <note>
            Fru talman! Migrationspolitiken är som sagt en fråga som vi har
            haft med under lång tid utan att komma överens. Eller, rättare
            sagt, delar av den har vi kommit överens om. Det visar sig successivt
            vad gäller myndigheten, mottagande, återvändande, skyddsgrunder
            med mera. Det gäller dock inte fördelningen, och det är den vi
            behöver jobba med under kommande ordförandeperiod också.
          </note>
          <note>
            Det är ett faktum att det österrikiska ordförandeskapet lyckades
            bra vad gäller processen med långtidsbudgeten, men att det har
            gått trögare med fördelningsfrågan råder det ingen tvekan om.
          </note>
          <note>
            Det kommande rumänska ordförandeskapet är fast beslutet att försöka
            ta sig an detta. Det pågår diskussioner i flertalet länder om
            det går att hitta någon annan lösning än den som hittills legat
            på bordet, och här är Tyskland, Frankrike med flera pådrivande.
            Vi har en grupp likatänkande länder som driver att EU måste få
            till en ordning där alla tar sitt ansvar.
          </note>
          <note>
            Det handlar om att se vad det finns för alternativa lösningar,
            men det råder ingen tvekan om att det tillträdande rumänska ordförandeskapet
            är fast beslutet om att driva denna process vidare, hur svår den
            än är.
          </note>
          <note type="speaker">
            Anf. 32 AMANDA PALMSTIERNA (MP):
          </note>
          <note>
            Fru talman! Jag ska också ta upp klimatet nu när klimattoppmötet
            precis har avslutats. En regelbok antogs, vilket var fantastiskt
            bra. Samtidigt vet vi att de samlade åtgärderna i dagsläget är
            långt ifrån nog för att möta den historiska klimatomställning
            vi står inför. Som allas vår svenska klimataktivis t Greta Thunberg
            sa: Förändringen är här vare sig vi vill det eller inte.
          </note>
          <note>
            Det finns dock ljuspunkter i det kommande arbetet, och regelboken
            öppnar för kontinuerliga förbättringar.
          </note>
          <note>
            Hur avser statsministern att driva på för att EU ska ta ett ambitiöst
            och ordentligt ansvar framöver som på allvar möter klimatutmaningen?
          </note>
          <note type="speaker">
            Anf. 33 Statsminister STEFAN LÖFVEN (S):
          </note>
          <note>
            Fru talman! Sverige har varit pådrivande i denna fråga i EU under
            lång tid, och Sveriges position är bevisligen stark i både EU
            och världen efter ­ som Isabella Lövin fick den roll hon fick
            i Katowice, där hon utförde ett väldigt bra arbete i en mycket
            svår situation. Detta klarar vi för att Sverige åtnjuter ett förtroende
            i just dessa frågor, och därför fortsätter vi att ligga på.
          </note>
          <note>
            Jag menar att den strategi som kommissionen har utarbetat ligger
            till grund för detta, så att vi kan vara tydliga med att vi måste
            fortsätta och även driva på för ännu tuffare åtaganden. Vi har
            nämligen en väldigt svår situation framför oss om vi inte gör
            rätt nu. Detta ska Sverige göra , och vi ska även se till att
            denna strategi verkligen implementeras.
          </note>
          <note>
            Det är som sagt rådet som fattar de skarpa besluten, och där
            gäller majoritetsbeslut, inte enhälliga beslut.
          </note>
          <note type="speaker">
            Anf. 34 JÖRGEN WARBORN (M):
          </note>
          <note>
            Fru talman! Jag tackar statsministern för återrapporten.
          </note>
          <note>
            Jag ska sätta strålkastaren på den dagordningspunkt på Europeiska
            rådet som behandlade den inre marknaden. Det är genom starka företag
            som människor, jobb, skatteintäkter och välfärd växer.
          </note>
          <note>
            Låt mig ta ett par exempel. AB Furhoffs Rostfria har tillsammans
            med sina 115 anställda bidragit med skatteintäkter som räcker
            till ca 58 poliser. Systeminstallation har med sina 66 anställda
            bidragit med omkring 174 grundskoleplatser. Detta är bara två
            exempel på företag som tillsammans med sina anställda bidrar till
            välfärden.
          </note>
          <note>
            Sverige har över 1 miljon företag, och om vi i politiken kan
            skapa de allra bästa förutsättningarna för att dessa företag ska
            växa kommer vi att kunna anställa fler poliser och förbättra kunskapsresultaten
            i skolan och tryggheten i vården.
          </note>
          <note>
            Svenska företag behöver dock en välfungerande inre marknad. Tittar
            vi tillbaka fyra fem år på den inre marknaden ser vi att den inte
            har utvecklats så bra som den har potential för. Dessutom kommer
            brexit att ytterligare försvaga situationen för svenska företag.
          </note>
          <note>
            Därför var det bra att Europeiska rådet i våras lyfte frågan
            om den inre marknaden. Det är givetvis viktigt för alla EU-länder
            men kanske speciellt för Sverige som är ett litet och exportberoende
            land.
          </note>
          <note>
            Det är av största vikt att den svenska regeringen är aktiv i
            att förnya, förbättra och fördjupa den inre marknaden, och jag
            frågar därför statsministern: Hur har regeringen förberett sig
            sedan i våras när Europeiska rådet bad kommissionen att ta fram
            den rapport som nu ligger på bordet? Vad framförde statsministern
            på Europeiska rådet för att vi ska få bättre fart på handeln inom
            EU?
          </note>
          <note type="speaker">
            Anf. 35 Statsminister STEFAN LÖFVEN (S):
          </note>
          <note>
            Fru talman! Betydelsen av den inre marknaden kan inte nog understrykas.
            Det bedöms att den ger ungefär 8 procents tillskott till EU:s
            bnp, och det innebär enorma värden. Detta är vi helt eniga om,
            även inom EU.
          </note>
          <note>
            Det slutsatserna egentligen säger är att EU måste fatta de beslut
            som är beredda men ännu inte fattade – det kan vara regelförenklingar
            och annat – , att EU måste implementera de beslut som faktiskt
            är fattade och att EU måste utveckla den digitala inre marknaden
            och artificiell intelligens samt dataekonomi och tjänsteekonomi.
          </note>
          <note>
            Det finns en betoning på dessa områden på slutet, och det är
            för att vi ska ha de regler i EU som krävs för att den inre marknaden
            ska fortsätta att utvecklas.
          </note>
          <note>
            Sverige ska givetvis göra sitt på dessa områden så att vi kan
            möta och ta del av den inre marknaden. Det är många små företag
            som har kunnat växa tack vare den inre marknaden, så vi har all
            anledning att implementera, precis som vi sa i Europeiska rådet.
            Vi har även all anledning att som nation göra vad vi kan för att
            utveckla inte minst tjänstesektorn och den digitala ekonomin,
            och det arbetet pågår.
          </note>
          <note type="speaker">
            Anf. 36 JÖRGEN WARBORN (M):
          </note>
          <note>
            Fru talman! Denna diskussion kommer att fortsätta på toppmötet
            i mars, och detta var en grundplatta inför den diskussionen. På
            grund av regeringsbildningen vet vi inte om det blir statsminister
            Löfven som kommer att representera oss då, men låt oss förutsätta
            det. Hur kommer då statsministern att agera från och med nu och
            fram till toppmötet i mars så att Sverige kan driva på arbetet
            för att utveckla den inre marknaden?
          </note>
          <note>
            Jag noterar att den finska regeringen tillsammans med den danska,
            tjeckiska och irländska har tagit fram en rapport för att visa
            hur de vill förbättra den inre marknaden. Vad är huvuddragen i
            den svenska regeringens strategi?
          </note>
          <note type="speaker">
            Anf. 37 Statsminister STEFAN LÖFVEN (S):
          </note>
          <note>
            Fru talman! Det är som jag har redogjort för tidigare i EU-nämnden:
            Det vi bör betona är inte minst den inre tjänstemarknaden, den
            digitala ekonomin, service och tjänster samt artificiell intelligens,
            för här ligger Europa långt efter exempelvis USA och Asien. Det
            kommer att skapa konkurrensnackdelar om vi inte klarar det.
          </note>
          <note>
            Sverige driver givetvis att hela den inre marknaden måste fungera,
            och därför stöder vi slutsatserna om att fatta de beslut som ännu
            inte är fattade och att implementera det som ännu inte implementerats.
            Men därutöver vill vi särskilt betona det som står i slutsatserna
            om den digitala marknaden. Detta har vi drivit länge, och här
            har EU inte kommit tillräckligt långt. Detta är den svenska regeringens
            huvudstrategi.
          </note>
          <note>
            Återrapporteringen var härmed avslutad.
          </note>
          <note>
            § 2 Anmälan om subsidiaritetsprövning
          </note>
          <note>
            Tredje vice talmannen anmälde att utdrag ur prot. 2018/19:12
            för tisdagen den 11 december i ärende om subsidiaritetsprövning
            av EU-förslag hade kommit in från näringsutskottet.
          </note>
          <note>
            § 3 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Konstitutionsutskottets betänkande
          </note>
          <note>
            2018/19:KU17 Rättelse i lagar om ändring i offentlighets- och
            sekretesslagen
          </note>
          <note>
            Miljö- och jordbruksutskottets betänkande
          </note>
          <note>
            2018/19:MJU1 Utgiftsområde 20 Allmän miljö- och naturvård
          </note>
          <note>
            Näringsutskottets betänkanden
          </note>
          <note>
            2018/19:NU1 Utgiftsområde 24 Näringsliv
          </note>
          <note>
            2018/19:NU3 Utgiftsområde 21 Energi
          </note>
          <note>
            § 4 Skatt, tull och exekution
          </note>
          <note>
            Skatteutskottets betänkande 2018/19:SkU1
          </note>
          <note>
            Utgiftsområde 3 Skatt, tull och exekution (prop. 2018/19:1 delvis)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 38 JÖRGEN HELLMAN (S):
          </note>
          <note>
            Fru talman! Vi debatterar i dag utgiftsområde 3, som avser skatteuppbörd,
            tullkontroll, indrivning av skulder och skuldsanering. Det är
            viktig verksamhet på många sätt. Jag yrkar bifall till förslaget
            i betänkandet under punkterna 2, 3 och 4.
          </note>
          <note>
            Det är naturligtvis viktigt att få in skatteinkomster. De finansierar
            väl ­ färden och våra viktiga samhällsinvesteringar. Varje försvunnen
            skatte ­ krona och allt fusk i bidragssystemet undergräver solidariteten
            och tilliten till samhället. Det förstör kittet i samhällsbygget.
          </note>
          <note>
            Det har varit många kända läckor på det internationella planet
            där även svenska medborgare har varit med, till exempel Panama
            l eaks. Det har skett flera sådana läckor under de senaste åren.
            Men länderna i världen försöker stänga de globala skatteflyktsfönstren
            till lågbeskattade paradis ­ öar och bergsfurstendömen.
          </note>
          <note>
            Skatteflyktsfönstret måste stängas. Det gör vi genom de internationella
            och europeiska överenskommelserna. Vi socialdemokrater välkomnar
            OECD:s BEPS-projekt, och vi ändrar på lagstiftning och rutiner
            i projektets spår. Finansbranschen, inte minst bankerna, borde
            hålla sig för goda för att delta i och möjliggöra denna typ av
            skatteflykt.
          </note>
          <note>
            Det görs mycket mer nu för att beivra skattefusket. Vi har redan
            föreslagit en lång rad åtgärder som också har beslutats här i
            kammaren. Det är naturligtvis av betydelse för statens inkomster,
            men lika viktigt är det för konkurrensneutraliteten mellan företag
            och för att villkoren för de anställ ­ da i företagen ska vara
            rimliga.
          </note>
          <note>
            Förra mandatperioden tog S-MP-regeringen i samverkan med Vänsterpartiet
            fram ett tiopunktsprogram mot skattefusk. Efter några av de berömda
            läckorna blev det två punkter till, så det är ett tolvpunktsprogram.
            Det har naturligtvis gjorts för att motverka den illojala konkurrensen,
            så att företagen konkurrerar på samma sätt och så att de seriösa
            företagen inte underbjuds av fuskarna vid anbuden.
          </note>
          <note>
            Vi har fått höra på Skatteverkets preliminära verksamhetsplan.
            Jag upplever den som imponerande. Man fortsätter digitaliseringen.
            Vi som invånare kan i dag deklarera i telefonen på ett enkelt
            sätt. Det är något besvärligare för företagarna, men jag upplever
            att Skatteverket försöker arbeta med förenklingar genom digitalisering.
            En fördel med digitaliseringen är också att den motverkar fel
            och fusk på ett enkelt sätt.
          </note>
          <note>
            Skatteverket kan naturligtvis inte trolla i de här systemen,
            utan vi behöver se över skattesystemet. Det är över 25 år gammalt.
            Dagens skattesystem kom innan internet fanns. Vi var inte med
            i EU. Det är ett helt annat samhälle i dag. Det är klart att alla
            de över 600 undantagen gör att det är ett svårgenomträngligt skattesystem.
            Vi får hoppas, fru talman, att partierna den kommande mandatperioden
            mäktar med en översyn av hela skattesystemet.
          </note>
          <note>
            Ett annat ansvar som Skatteverket har är folkbokföring. Vi har
            nu ändrat folkbokföringslagen och får hoppas att det blir lite
            mer ordning och reda i de här frågorna. Vi har sett i medierna
            om kapade identiteter. Främmande personer har folkbokfört sig
            på andra adresser. Tidvis har Skatteverkets handläggning varit
            för lång i de här frågorna. Jag hoppas att myck ­ et av det här
            kommer att försvinna med den nya lagstiftningen och de utvecklade
            systemen för folkbokföringen.
          </note>
          <note>
            Sverige ska vara ett öppet land. Men det krävs ordning och reda
            vid landets gränser. EU står för vår yttre gräns, men vi kommer
            ändå att behöva gränskontroller länderna emellan för att motverka
            illegal handel med sprit, narkotika och vapen, som göder grov
            organiserad brottslighet. Därför startade den tidigare S-MP-regeringen
            ett tillskott till Tullverket som var det största på mer än ett
            decennium. Den borgerliga regeringen satsade inte på Tullverket
            på sin tid. År 2008 var det nära att tullskyddet skulle stängas
            i hela Norrland. Men beroende på Socialdemokraternas påtryckningar
            för att kunna klara tullskyddet i Norrland blev det mer pengar
            i Anders Borgs budget.
          </note>
          <note>
            När Kronofogdemyndigheten beskrev sin verksamhet för oss upplevde
            jag att även de, i likhet med Skatteverket, håller på med att
            utveckla it-stöd och skapa ett modernare it-baserat system. Syftet
            är att det ska bli lättare att driva in skulder och hjälpa folk
            med avbetalningsplaner. Det är viktigt att riksdagen följer upp
            den verksamheten, så att den moderniseras.
          </note>
          <note>
            Fru talman! Det är ingen vanlig budgetprocess i dag, utan det
            är en övergångsregering som har lagt fram sin budget. Det har
            varit väldigt många turer som jag inte har tänkt gå igenom i dag,
            men en övergångsbudget är ingen permanent lösning. Det är inte
            fråga om en åsikt som Socialdemokraterna och Miljöpartiet har
            i regeringsställning, utan det är en administrativ framskrivning
            av en budget. När den nya regeringen tillträder, vilken den än
            blir, måste den justera budgetarna med tilläggsbudgetar. Men jag
            vill ändå vara tydlig och tillägga att de beslut om anslagsförändringar
            som fattas i dag knappeligen kommer att ändras av någon regering.
          </note>
          <note>
            (Applåder)
          </note>
          <note type="speaker">
            Anf. 39 CECILIA WIDEGREN (M) replik:
          </note>
          <note>
            Fru talman! Socialdemokraterna lämnar fyra år vid makten bakom
            sig. Det har varit en tid av god internationell högkonjunktur
            som har gynnat och stimulerat svensk ekonomi bra, vilket har lett
            till att vi har haft goda resurser att ta oss an de samhällsutmaningar
            som vi ser.
          </note>
          <note>
            Trots det lämnar vi också bakom oss ett år med kanske flest dödsskjut
            ­ ningar någonsin. Under en månad 2018 hade vi över 20 skjutningar.
            Det är en utveckling som vi måste få stopp på. Någonting måste
            vi ändra på. Det första sättet att stoppa skjutningarna är att
            begränsa inflödet av vapen, vilket är nödvändigt. Om tullen omgående
            skulle få kraftfulla verktyg och mer resurser för att jobba med
            detta skulle vi också kunna bryta utveck ­ lingen av vapensmugglingen.
          </note>
          <note>
            Det är någonting som t ullfacket själv a har efterlyst. De har
            talat om att de behöver ungefär 500 nya medarbetare för att kunna
            stävja utvecklingen och kunna jobba mer aktivt med detta. Då blir
            man något beklämd när man hör Jörgen Hellman här beskriva det
            som att det som gjorts varit det största någonsin och slå sig
            lite grann för bröstet över de satsningar som den tidigare regeringen
            har gjort.
          </note>
          <note>
            Utvecklingen kan inte anstå. Jag är helt övertygad om att Jörgen
            Hellman och jag är överens om att dödsskjutningarna och den utvecklingen
            måste få ett slut. Vi måste ändra trenden med antalet illegala
            vapen i Sverige. Min fråga till Jörgen Hellman är: Varför har
            inte Socialdemokraterna under de fyra år som Socialdemokraterna
            har haft möjligheten sett till att det har blivit fler personer
            på plats vid gränsen så att man har kunnat arbeta mer aktivt med
            detta? Tullfacket efterfrågar ytterligare 500 medarbetare.
          </note>
          <note type="speaker">
            Anf. 40 JÖRGEN HELLMAN (S) replik:
          </note>
          <note>
            Fru talman! Tack för frågan! När det gäller bedömningen av förra
            mandatperiodens ekonomi var det naturligtvis en högkonjunktur.
            Under den högkonjunkturen förvaltade vi kapitalet bra. Vi hade
            inga skattesänkningar med lånade pengar, utan vi såg till att
            amortera. Staten har haft goda överskott under de åren. Det var
            mot tidigare en mandatperiod med god tillväxt och ordning i statsfinanserna.
          </note>
          <note>
            När det gäller tullfrågan drömde vi väl alla när vi gick med
            i EU och muren föll om att det skulle bli ett öppnare samhälle.
            Vi skulle ha mer integrering av marknaden i Europa. Vi såg alla
            fördelarna med de öppna länderna. Det finns fördelar med frihandeln,
            men det kom också en baksida. Du beskriver den baksidan med skjutningar
            och handgranat attacker.
          </note>
          <note>
            Med den förändring som har skett i samhället kommer Tullverket
            att få mer resurser framöver. Samverkan med polis, Skatteverket
            och Eko ­ brottsmyndigheten kommer säkert att förbättras oberoende
            av regering år från år. Utvecklingen när det gäller våldet i samhället
            är oacceptabel.
          </note>
          <note>
            Det var den tidigare regeringen, Cecilia Widegren, som började
            höja anslagen till tullen. Det gjorde inte den borgerliga regeringen,
            förutom när vi tryckte på när Norrland inte skulle ha gränsskydd.
          </note>
          <note type="speaker">
            Anf. 41 CECILIA WIDEGREN (M) replik:
          </note>
          <note>
            Fru talman! När man ser en utmaning är det viktigt att ta sig
            an den utmaningen. Då räcker det inte att slå sig för bröstet
            om man gör en satsning som inte är tillräcklig. Det är väldigt
            tydligt att den avgående reger ­ ingen lämnar ett glapp i de utmaningar
            vi står inför. Här måste vi göra ytterligare.
          </note>
          <note>
            Vi är glada över att riksdagen i förra veckan fattade beslut
            om Moderaternas och Kristdemokraternas ramökning till just Tullverket
            så att vi nu får igång en långsiktig satsning där vi kan se de
            ytterligare 500 tullmedarbetarna de kommande åren. Det skulle
            göra att vi inte har gränsstationer som tidvis står tomma och
            att vi kanske får bukt med den vapeninsmuggling som vi ser.
          </note>
          <note>
            Det som jag förvånas över är att Socialdemokraterna och Jörgen
            Hellman fortfarande står lite tomma inför detta och tänker att
            det man hittills har gjort har varit tillräckligt. Utvecklingen
            visar något helt annat, Jörgen Hellman. När kommer Socialdemokraterna
            att vakna upp och ge Tullverket de långsiktiga satsningar som
            krävs och inte stanna vid god retorik?
          </note>
          <note type="speaker">
            Anf. 42 JÖRGEN HELLMAN (S) replik:
          </note>
          <note>
            Fru talman! Cecilia Widegren har något för stora ord i detta.
            Det är klart att 30 miljoners anslagsökning till Tullverket inte
            kommer att kunna finansiera 500 nya tullare. Jag tror inte att
            det överensstämmer med några vettiga löner över huvud taget.
          </note>
          <note>
            Det är en övergångsregering som har lämnat över sin budget. Jag
            tror att vi i alla partier i kammaren inser att vi behöver satsa
            mer på tullen framöver för att samhället ser annorlunda ut än
            när vi gick med i EU.
          </note>
          <note type="speaker">
            Anf. 43 CECILIA WIDEGREN (M):
          </note>
          <note>
            Fru talman! Statens budgetramar för 2019 ger helt nya möjligheter
            för Sverige att ta sig an människors oro och samhällets utmaningar.
            I förra veckan beslutade Sveriges riksdag att på vårt område för
            skatt, tull och exekution höja anslagsramarna med 120 miljoner
            totalt. Det är en bra början. Det är bra för Sverige, och vi måste
            fortsätta den utvecklingen. Grunden ligger nämligen i att de utländska
            stöldligorna ökar i Sverige och dödsskjutningarna blir allt fler.
            Det måste få ett stopp. Vi måste vända utveck ­ lingen.
          </note>
          <note>
            Det finns särskilda principer för den budgetproposition som vi
            har behandlat i riksdagen. De principerna har vi varit överens
            om. Även om en övergångsregering är bunden vid vissa principer
            är inte riksdagen bunden vid samma principer. Riksdagen har varken
            rätten eller ansvaret utan ska enligt grundlagen fatta de beslut
            som gäller för budgeten. Det är riksdagen som har finansmakten.
          </note>
          <note>
            Vi har därför i skatteutskottet gjort erforderliga beredningar
            utifrån de önskemål som finns inte minst i riksdagsordningen vad
            gäller yttranden och upplysningar för att kunna arbeta vidare
            med det rambeslut som riksdagen fattade i förra veckan. Skatteverket
            har bland annat varit tydligt med att de skattebesked som riksdagen
            ger och kommer att fatta beslut om kan genomföras enligt vad Moderaterna
            och Kristdemokraterna har framfört.
          </note>
          <note>
            Efter en beredning som uppfyller de krav som finns enligt riksdagsord
            ­ ningen är det nu tydligt att det sker en satsning på tullen
            men självklart också på Skatteverket. Låt oss börja där. Det är
            dags att fortsätta att stävja fusk och missbruk med skattesystemet.
            Det är någonting som inte får accepteras.
          </note>
          <note>
            Det är lika viktigt att effektivt kunna motverka skatteflykt.
            Det är en mycket angelägen uppgift för den legitimitet för skattesystemet
            som Skatteverket har till uppgift att jobba efter. Skatteverket
            får nu utökade resurser för att kunna jobba med detta.
          </note>
          <note>
            Fru talman! I Sverige ska man göra rätt för sig. De som utnyttjar
            system för fusk och missbruk tar sig rätten att leva på andra
            människors bekostnad. Moderaterna och Kristdemokraterna anser
            att detta aldrig kan accepteras när det gäller vare sig dem som
            flyr skatt eller dem som tar emot bidrag utan att ha rätt till
            det. Därmed är det bra att det arbetet nu kan intensifieras från
            Skatteverkets sida.
          </note>
          <note>
            Fru talman! Låt mig gå in på den största satsningen som Moderaternas
            och Kristdemokraternas budgetmotion möjliggör. Det handlar om
            90 miljoner de kommande åren, Jörgen Hellman, och närmare en halv
            miljard under ett antal år framåt för att möjliggöra den höjning
            för våra gränser som helt klart är nödvändig.
          </note>
          <note>
            Detta år är ett av de värsta åren vad gäller dödsskjutningar
            i Sverige. Det första och nödvändiga steget för att stoppa de
            skjutningarna är att påbörja en begränsning av inflödet av vapen.
            Föregående år skedde 129 skjutningar, år 2016 skedde 119 skjutningar
            och 2015 var siffran under 100. Vi har alltså helt fel utveckling.
            Vi går åt fel håll, och det måste få ett stopp.
          </note>
          <note>
            Situationen har blivit allt värre. Slutsatsen är uppenbar för
            oss alla. Det kan inte fortsätta. Det är alldeles för lätt att
            ta in vapen till Sverige, och det har ökat markant jämfört med
            andra jämförbara länder.
          </note>
          <note>
            Det första nödvändiga steget för att stoppa skjutningar är att
            begränsa inflödet av vapen. Om tullen omgående kunde få möjligt
            att göra en acceleration av det arbete som de jobbar med i dag
            men som de behöver göra mer av skulle det vara en bra första linje
            för att påbörja att bekämpa brottslighet och begränsa det dödliga
            våldet.
          </note>
          <note>
            Om vi i samhället menar allvar handlar det om att ge resurser,
            möjligheter och förutsättningar för de människor som varje dag
            på myndigheten jobbar kring våra gränser. En sådan satsning är
            inte bara ett effektivt sätt att motverka kriminalitet, utan det
            minskar självklart också belastningen på polis, sjukvård och socialtjänst.
          </note>
          <note>
            Fackförbundet Tull-Kust, som organiserar stora delar av tulltjänstemännen,
            talar om att det råder en akut brist på tullpersonal till följd
            av många års neddragningar.
          </note>
          <note>
            Fru talman! Många gränsstationer står tidvis helt obevakade,
            vilket innebär att vapen och illegal verksamhet ostört kan strömma
            in över gränsen på ett flertal platser i Sverige under flertalet
            av dygnets timmar. Detta kan inte anstå; det måste få ett stopp.
            Utvecklingen måste vändas.
          </note>
          <note>
            Tullverket är en brottsbekämpande resurs som i dag inte används
            fullt ut utifrån de kunskaper och möjligheter man har. Fackförbundet
            Tull-Kust påtalar själva behovet av ytterligare 500 nya medarbetare
            under de kommande åren för att minska de brister som uppstått
            under de senaste åren. Moderaternas och Kristdemokraternas budgetförslag
            möjliggör att den resan påbörjas med de satsningar som sker redan
            från den 1 januari nästa år, om ett par veckor.
          </note>
          <note>
            Med ett starkare tullverk skulle införandet av vapen, narkotika
            och andra olagliga varor till Sverige kunna begränsas. Tullverket
            tvingas i dag prioritera mellan olika gränsövergångar, trots att
            Sverige har en höjd säkerhetsnivå och trots den förändrade och
            försämrade omvärldssituationen.
          </note>
          <note>
            Fru talman! Människors behov av tjänster från det samhälleliga
            trygghetsnätverket måste tas på största allvar. Andelen bostadsinbrott
            som begås av utländska stöldligor har eskalerat. Enligt statistiken
            begås i dag drygt hälften av alla bostadsinbrott av utländska
            stöldligor som har byggt upp en logistik och en förmåga att hantera
            stöldgods, logi och transporter över våra gränser. Tullen är första
            linjens kamp mot utländska stöldligor. Skulle tullen få utökade
            resurser för att kunna använda sin förmåga skulle en vändning
            av den här utvecklingen kunna påbörjas, vilket är helt nödvändigt.
          </note>
          <note>
            Moderaternas och Kristdemokraternas långsiktiga satsning är en
            satsning för att förstärka tullen men också en ambition att stärka
            hela det svenska gränsskyddet. Det har alltför länge varit nedprioriterat
            och behöver därför självklart ökas för att möjliggöra en långsiktigare
            trygghetsutveckling.
          </note>
          <note>
            Fru talman! Jag yrkar bifall till anslagspunkten nr 1. Jag yrkar
            också bifall till reservation 1 och alliansreservation 6.
          </note>
          <note>
            (Applåder)
          </note>
          <note type="speaker">
            Anf. 44 RASMUS LING (MP) replik:
          </note>
          <note>
            Fru talman! Tidigare år har Moderaterna i sina budgetmotioner
            lagt pengar och ett riktat uppdrag till Skatteverket för att komma
            åt fusk gällande reseavdraget. Vi kan notera att det i betänkandet
            i år inte finns något sådant uppdrag. I stället har man riktat
            in sig på andra uppdrag gällande skatteflykt.
          </note>
          <note>
            När Skatteverket senast djupdök i den här frågan var 2003 – för
            ganska länge sedan, 15 år sedan – upptäcktes att fusket med reseavdragen
            var ut ­ brett. En anledning till det är att det är förhållandevis
            enkelt att fuska, efter ­ som systemet ser ut som det gör och
            det är svårt och tidskrävande för Skatteverket att kontrollera
            efterlevnaden. Även Moderaterna har utgått från att det finns
            ett omfattande fusk, eftersom man i tidigare budget haft med på
            intäktssidan mer pengar som skulle komma in till staten som ett
            resultat av uppdraget till Skatteverket.
          </note>
          <note>
            Fru talman! Jag vill helt enkelt fråga Moderaterna och Cecilia
            Widegren varför man inte har med uppdraget gällande reseavdraget
            i sin budget.
          </note>
          <note type="speaker">
            Anf. 45 CECILIA WIDEGREN (M) replik:
          </note>
          <note>
            Fru talman! Tack, Rasmus Ling, för att du tar upp viktiga frågor
            kring skatteflykt och om missbruk av det gemensamma skattesystemet!
            Grundläggande för att vårt skattesystem ska ha legitimitet är
            ju självklart att det efterföljs så väl som möjligt.
          </note>
          <note>
            Grunden för att kunna göra mer är att man lägger lite mer resurser
            på Skatteverket. Det gör Moderaterna och Kristdemokraterna i sin
            budget, till skillnad mot den övergångsregering som Rasmus Ling
            står bakom. Det är väldigt positivt att våra ramar har gått igenom
            till skillnad mot de ramar som Rasmus Ling förespråkar.
          </note>
          <note>
            Vi förutsätter självklart att vi snart får en ny statsminister
            och regering på plats. Eftersom det är regeringen som utfärdar
            regleringsbrev och där ­ med kan ha med detta och många andra
            uppdrag för att göra vårt skatte ­ system mer legitimt är detta
            en fråga som självklart kan anstå till den pro ­ cessen.
          </note>
          <note type="speaker">
            Anf. 46 RASMUS LING (MP) replik:
          </note>
          <note>
            Fru talman! Moderaterna slaktade anslagen till miljö- och klimatarbete
            i den budget som gick igenom förra veckan, och att man har tagit
            bort detta riktade uppdrag följer den logiken. Man bryr sig helt
            enkelt inte om att styra med miljöskatter. Och att det har varit
            ett omfattande fusk med reseavdraget bryr man sig inte längre
            om. Jag beklagar detta.
          </note>
          <note>
            Jag har en följdfråga. Det sitter en utredning som jobbar med
            ett förändrat reseavdrag som skulle vara mer rättvist, mer miljöstyrande
            och vara avståndsbaserat – ett system som Moderaterna tidigare
            i Landsbygdskommittén har ställt sig bakom. Jag vill nu fråga
            Cecilia Widegren: Kommer Moderaterna att ställa sig bakom detta
            när utredningen kommer?
          </note>
          <note type="speaker">
            Anf. 47 CECILIA WIDEGREN (M) replik:
          </note>
          <note>
            Fru talman! Först vill jag rätta miljöpartisten Rasmus Ling,
            som tydligen inte kan sätta in de miljösatsningar som Sverige
            har gjort och kommer att göra i ett perspektiv.
          </note>
          <note>
            Moderaternas och Kristdemokraternas anslag till miljöbudgeten
            är lika stort som det var 2016 – då var också Rasmus Ling ansvarig
            – vilket gör att det säkert är en väldigt bra andel som satsas.
            Sedan väljer vi andra vägar än Miljöpartiet för att nå de gemensamma
            mål som vi har satt upp. Men satsningarna på Skatteverket är alltså
            större i vår budget. Vi vill göra mer för att stävja fusk och
            missbruk.
          </note>
          <note>
            De uppdrag som ska gå till Skatteverket kommer att regleras via
            regleringsbrev från Regeringskansliet när en alliansregering förhoppningsvis
            har tillträtt.
          </note>
          <note type="speaker">
            Anf. 48 JÖRGEN HELLMAN (S) replik:
          </note>
          <note>
            Fru talman! Moderaterna, Sverigedemokrate rna och Kristdemokraterna
            drev igenom en budget förra veckan, och det har väl alla noterat.
            Men exakt vad de tre partierna prioriterar när det gäller de nedskalade
            anslagen till de här tre myndigheterna jämfört med deras budgetmotioner
            framgår inte. I den moderata budgetmotionen skriver man att i
            frågan om Skatteverkets höjda anslag skulle 40 miljoner gå till
            att försvåra att pengar göms utomlands och 20 miljoner skulle
            skapa jobb i samband med avvecklingen av Radiotjänst i Kiruna.
            Eftersom avvecklingen av Radiotjänst sker måste det innebära att
            Moderaternas tänkta satsning mot skatteflykt skruvas ned med 75
            procent, från 40 till 10 miljoner kronor, under tryck från Kristdemokraterna
            som låter anslaget till Skatteverket ligga oförändrat.
          </note>
          <note>
            Min fråga till Cecilia Widegren är: Hur känns det att samarbeta
            högerut och minska ambitionen med arbetet mot skatteflykt och
            skatteundandragande?
          </note>
          <note>
            (Applåder)
          </note>
          <note type="speaker">
            Anf. 49 CECILIA WIDEGREN (M) replik:
          </note>
          <note>
            Fru talman! Inledningsvis vill jag rätta Socialdemokraternas
            Jörgen Hellman som tydligen var frånva r ande, i alla fall tankemässigt,
            när vi röstade om statsbudgetens ramar . Det var nämligen Moderaternas
            och Kristdemokraternas ramar som bifölls av riksdagen. Att fler
            partier – det kunde även ha varit Socialdemokraterna – valde att
            rösta för budgetförslaget är vi bara glada över. Men i grunden
            är det en alliansreformagenda som Moderaterna och Kristdemokraterna
            tillsammans presenterar för riksdagen.
          </note>
          <note>
            Vårt anslag på området är större än den sittande regeringens.
            Vi lägger alltså mer resurser för både det som Jörgen Hellman
            beskriver och för att säkra tull och exekution. Om Jörgen Hellman
            inte har uppfattat att vårt anslag är större och inte mindre beklagar
            jag det. Men vi vill verkligen fortsätta – och då berömmer jag
            här Jörgen Hellmans socialdemokratiska regering – det arbete som
            har varit kring fusk, skatteundandragande och skatteflykt. Detta
            måste fortsätta, och därför lägger vi mer resurser till det.
          </note>
          <note>
            (Applåder)
          </note>
          <note type="speaker">
            Anf. 50 JÖRGEN HELLMAN (S) replik:
          </note>
          <note>
            Fru talman! Moderaternas och Kristdemokraternas förslag var ju
            90 miljoner mer till Tullverket och 30 miljoner mer till Skatteverket
            jämfört med förslaget i övergångsbudgeten. Sverigedemokraterna
            stödde detta i rambeslutet, men när vi sedan i utskottet justerade
            betänkandet som vi debatterar i dag deltog inte Sverigedemokraterna
            i beslutet, trots att partiet stått för det övergripande rambeslutet
            i kammaren dagen innan.
          </note>
          <note>
            En fråga till Cecilia Widegren är: Hur känns det att ha Sverigedemokraterna
            som en samarbetspartner? Känns det som en stabil samarbetspartner
            när man klarade att rösta igenom en ram i kammaren men inte orkade
            följa efter i utskottet?
          </note>
          <note>
            (Applåder)
          </note>
          <note type="speaker">
            Anf. 51 CECILIA WIDEGREN (M) replik:
          </note>
          <note>
            Fru talman! Jag vet inte om Jörgen Hellman verkligen var närvarande
            när jag just beskrev att i förra veckan var det alltså Moderaternas
            och Kristdemokraternas budgetförslag som vann kammarens gehör.
            Sex andra partier hade självklart möjlighet att rösta på vårt
            budgetförslag – vi bjöd in alla att göra det. Ett parti valde
            att göra det, och några valde att lägga ned sina röster.
          </note>
          <note>
            Vi lägger fram mycket politik här på kammarens bord och även
            i utskotten, och så många som möjligt får rösta på den moderata
            och i det här fallet också kristdemokratiska politiken som i grunden
            handlar om en alliansregerings reformagenda som vi förbereder
            med en förhoppning om att vi också snart har en alliansregerings
            statsminister på plats som kan genomföra den politik som vi vill
            få genomförd.
          </note>
          <note type="speaker">
            Anf. 52 DAVID LÅNG (SD):
          </note>
          <note>
            Fru talman! Jag vill inleda med att yrka bifall till Sverigedemokraternas
            reservation 2 angående Tullverkets befogenheter och verksamhet.
            Beträffande anslagen inom utgiftsområde 3 Skatt, tull och exekution
            har riksdagen ställt sig bakom ett annat budgetförslag och dess
            utgiftsramar och beräkningar av inkomster. Därför har Sverigedemokraterna
            valt att inte delta i beslutet om anslag inom utgiftsområde 3,
            utan vi redovisar vår ståndpunkt i ett särskilt yttrande.
          </note>
          <note>
            Inom politiken uppstår motsättningar mellan ideologier och idéer,
            och det finns tydliga ideologiska skillnader inom skattepolitiken.
            Tidigare har detta präglats av en endimensionell konflikt mellan
            höjda eller sänkta skatter, men nu lever vi i nya tider där konfliktlinjen
            håller på att förändras eller åtminstone kompletteras med ytterligare
            en dimension som handlar om den globala makten och det nationella
            självbestämmandet.
          </note>
          <note>
            I dag menar vissa politiska aktörer att större inslag av federala
            strukturer är vägen framåt, medan vi sverigedemokrater ser en
            betydande risk med den europeiska skattepolitik där man strävar
            efter att i små steg succesivt förflytta makten över skattepolitiken
            till EU. Det långsiktiga målet är ambitionen att inrätta en EU-finansminister
            med makt över den svenska skattepolitiken.
          </note>
          <note>
            Här vill vi uppmana till ett uppvaknande. Även om det för andra
            skulle vara ett yrvaket uppvaknande i grevens tid är det hög tid
            att ställa sig frågan om vi vill att Sverige ska vara en suverän
            och fri nation eller om vi ska uppgå i en europeisk mångkulturell
            federation. Sverigedemokraterna förespråkar frivilliga mellanstatliga
            skatteavtal som utgångspunkt.
          </note>
          <note>
            Det finns också ideologiska skillnader i synen på tullpolitiken
            där vissa väljer att prioritera mångmiljardbelopp till en storskalig
            massinvandring medan Tullverket står handfallet med i jämförelse
            futtiga resurser för att klara sina mest grundläggande uppdrag.
            De politiker som nästan tycks ha glömt bort att tullen faktiskt
            existerar, eller som har inbillat sig att Tullverket inte behövs
            längre, har oftast lite svårt att se hur tullen faktiskt bidrar
            till ökad trygghet i samhället. Tullverket är en käpp i hjulet
            för många illegala verksamheter.
          </note>
          <note>
            Vi menar att det är en viktig politisk motsättning att peka på
            att Tullverket med en mycket skarp förmåga till begränsning och
            kontroll av in- och utflöden står i bjärt kontrast till den politik
            som förts med näst intill öppna dörrar vid Sveriges gräns. Vår
            position är mycket tydlig i det här, och vi vill understryka att
            det nu är bråttom att stärka Sveriges gränser ytterligare både
            i juridisk och i fysisk mening. Tullverket är en väsentlig del
            av det.
          </note>
          <note>
            Vi kan också se att det finns ideologiska skillnader inom skuldpolitiken.
            De som betraktar det växande skuldsamhället som ett kritiskt problem
            där Kronofogden i förlängningen får hantera de negativa effekterna
            av det – samtidigt som flera politiska aktörer på detta område
            lyser med sin frånvaro – visar inte uppmärksamhet för samhällsproblemet
            i stort och saknar förslag till åtgärder. Det kan vara passande
            att referera till ett uttryck som en tidigare statsminister använde:
            ”Den som är satt i skuld är icke fri.” Svenska folket håller på
            att skuldsätta sig, och vi behöver bara titta bakåt till 1990-talet
            för att se hur det gick då. Då var det stat, kommuner och fastighetsbolag
            som hade skulderna på sina balansräkningar. Den här gången är
            det hushållen.
          </note>
          <note>
            Den politiska skiljelinjen går mellan dem som inte ser det här
            eller blundar och dem som med öppna ögon kan se hur kreditinstituten
            har expanderat sina verksamheter och därmed försatt svenska hushåll
            i ökad skuld i tider av sjunkande marknadsräntor och en penningpolitik
            som inte tar hänsyn till problemet. Detta har också stärkts av
            skattesubventioner på lånade pengar.
          </note>
          <note>
            Men trots skillnaderna finns det också likheter mellan åtminstone
            en del av partierna i riksdagen vad gäller skatteutskottets frågor,
            och där bör det finnas möjligheter att komma överens. Vi har hört
            lite exempel på det nu, för för första gången någonsin tycker
            jag att både socialdemokrater och moderater talar sig varma för
            inte minst tullen.
          </note>
          <note>
            Inom skattepolitiken verkar Sverigedemokraterna för internationella
            skattesamarbeten på global mellanstatlig nivå och inom områden
            som välfärdens finansiering, företagsvänligt förfarande, skattetransparens,
            skattekontroller och förstärkt skattemoral. Vi vet att flera partier
            i den här kammaren gärna ansluter sig till detta.
          </note>
          <note>
            Vad gäller tullens fysiska förfarande och materiella resurser
            förespråkar vi exempelvis utökade möjligheter till beväpning av
            tulltjänstemän vid behov, befogenheter att kvarhålla gods och
            personer i väntan på polis med mera. Det behövs fler skannrar
            i antal och satsning på förnyad teknik mot bakgrund av insikten
            om att farliga varor flödar in i Sverige och att stöldgods flödar
            ut.
          </note>
          <note>
            Beträffande tullbrott och strategier emot dessa vill Sverigedemokraterna
            intensifiera arbetet inom Tullverket mot den organiserade kriminaliteten
            genom fler poliser i tullens arbetslag. Vi vill ge Tullverket
            ökad befogenhet att beivra organiserad smugglingsverksamhet och
            med detta en ökad förmåga att stoppa illegal utförsel, se över
            resurs- och tidsfördelningen inom Tullverket och ge större tyngd
            åt arbetet med utförsel. Särskilt frågan om Tullverkets resurser
            för hantering av smuggelgods finns det för övrigt en stor uppslutning
            kring att vi måste åtgärda.
          </note>
          <note>
            Gällande handeln behövs ökade satsningar på digitalisering och
            annan it-utveckling som krävs för att uppfylla kraven inom unionstullkodexen.
            För Kronofogden behövs ett mer ingående arbete för att motverka
            över ­ skuldsättning.
          </note>
          <note>
            Detta är en kort sammanfattning av de förslag som vi sverigedemokrater
            har lagt fram i årets budgetmotion och i flera tidigare budgetmotioner,
            som vi redogör för i de förslag som behandlas i det här betänkandet
            och som vi budgeterat för.
          </note>
          <note>
            Jag yrkar bifall till reservation 2.
          </note>
          <note>
            (Applåder)
          </note>
          <note type="speaker">
            Anf. 53 TONY HADDOU (V) replik:
          </note>
          <note>
            Fru talman! Enligt Sverigedemokraterna ska även tullen gå riktigt
            hårt ut när det gäller brott och straff. Man ska beväpna tulltjänstemännen
            och så vidare. Men när det gäller de värsta av brotts lingarna,
            mångmiljardskurkarna som stjäl våra gemensamma skattemedel och
            placerar dem i skatteparadis , är Sverigedemokraterna väldigt
            veka och inte särskilt tough on crime. De ger sig på människor
            på flykt som söker asyl, men när det gäller skatteflyktingarna
            som plundrar och tömmer vår välfärd har SD gång på gång lämnat
            walk over. De går ofta emot förslag för att förhindra skatteflykt
            och penningtvätt, och de ger fritt utrymme till skattesmitarna
            att planera och göra sina grova skatteupplägg.
          </note>
          <note>
            Sedan formulerar ni problem att det är på grund av invandrare
            som våra äldre inte får lingon till potatisen på äldreboendet.
            I själva verket försvinner över 130 miljarder i skatteflykt, oftast
            planerat av välbeställda som tar från vår välfärd. Det är väldigt
            många kilo lingon.
          </note>
          <note>
            Varför vill inte SD göra något när det kommer till skatteflykt?
            Ni blockar varje förslag som gäller att motverka skatteflykt.
          </note>
          <note type="speaker">
            Anf. 54 DAVID LÅNG (SD) replik:
          </note>
          <note>
            Fru talman! Det var många felaktigheter jag var tvungen att lyssna
            på innan öronen nästan trillade av.
          </note>
          <note>
            Sverigedemokraterna har lagt fram förslag om till exempel ökade
            skattekontroller, och vi har röstat för praktiskt taget alla vettiga
            förslag som har kommit från regeringen just när det gäller att
            bekämpa skatteflykt, skatteundandragande och skattesmitning. Om
            vi någon gång har röstat nej till ett regeringsförslag är det
            för att vi har lagt till ett mindre tillägg till förslaget, ibland
            till och med för att skärpa reglerna ytterligare. Och då har vi
            röstat på vårt förslag.
          </note>
          <note>
            Att säga att vi har röstat nej är lika oseriöst som att säga
            att Vänsterpartiet har röstat nej till att Sverige ska ha en statsbudget,
            Tony Haddou. Det var inte de ramar som ni röstade på som vann,
            och alltså har ni röstat nej till att vi ska ha en statsbudget.
          </note>
          <note>
            Det är en lika oseriös argumentation. Jag hoppas att vi kan sluta
            med det.
          </note>
          <note type="speaker">
            Anf. 55 TONY HADDOU (V) replik:
          </note>
          <note>
            Fru talman! Man ska kunna kräva lite hederlighet i debatten.
            Sverigedemokraterna säger att de ser det som är lite mer effektivt.
            För bara några veckor sedan kom propositionen om ett genomförande
            av till exempel CFC-regler i EU:s direktiv mot skatteundandragande.
            Då reserverade sig Sverigedemokraterna.
          </note>
          <note>
            Ni beskriver beskattning som ett trubbigt verktyg, David Lång.
            Ni säger också att ni inte vill ge företag och näringsliv ökade
            administrativa kostnader. Näringslivet och kapitalet ska alltid
            gå före vår gemensamma välfärd och vanliga löntagare. Varför står
            ni alltid till näringslivets förfogande? Ni hittar alltid till
            deras organisationer men bryr er inte alls om vår välfärd. Varför?
          </note>
          <note type="speaker">
            Anf. 56 DAVID LÅNG (SD) replik:
          </note>
          <note>
            Fru talman! Sverigedemokraterna är ett parti med höga välfärdsambi
            ­ tioner. Vi verkar självklart alltid för hög skattemoral och
            hög effektivitet och för att motverka skattefusk och skatteundandragande.
          </note>
          <note>
            Det har kommit något förslag där det onda så att säga har övervägt.
            Det kanske var administrativa kostnader. Det är sant att när vi
            identifierar förslag som enbart motiveras med att motverka skatteflykt
            finns det en risk att vi röstar nej. Man kan ju lägga fram vilka
            förslag som helst och motivera det med att det ska motverka skatteflykt,
            trots att det finns anledning att bedöma att det inte kommer att
            göra det.
          </note>
          <note>
            Vi har dock röstat ja till alla skarpa förslag som de facto motverkar
            just skatteflykt och skatteundandragande.
          </note>
          <note type="speaker">
            Anf. 57 PER ÅSLING (C):
          </note>
          <note>
            Fru talman! Jag kommer att hålla mig till Skatteverket och Kronofogdemyndigheten.
            Min centerkollega i skatteutskottet, Helena Vilhelmsson, kommer
            att tala om tull och Tullverket.
          </note>
          <note>
            Det finns ett antal mål med skatter. Skatter genereras till vår
            offentliga sektor. Skatter genereras av fördelningspolitiska skäl,
            miljöskäl och andra konsumtionsstyrande skäl. Det är eftersträvansvärt
            – ja, det är nödvändigt – att skatterna är enkla och att det finns
            förutsebarhet och rättssäkerhet i skatteuttaget.
          </note>
          <note>
            I grunden handlar det dock om en viktig målsättning för oss lagstiftare:
            att det finns legitimitet bakom skatteuttaget. Därför är det positivt
            att Skatteverket i flera år har rönt ett allt större förtroende
            bland medborgare och företag. Förtroendet för våra fiskala myndigheter
            hos såväl privatpersoner som företag för med sig en enklare vardag
            för privatpersoner och minskat regelkrångel för företag.
          </note>
          <note>
            Fru talman! Enligt Förtroendebarometern placerade sig Skatteverket
            förra året i den absoluta toppen på rankningen som inbegriper
            alltifrån företag till föreningar och myndigheter. När förtroende
            mäts för enbart myndigheter kommer Skatteverket i årets mätning
            direkt efter Säpo. Det är givetvis glädjande. Det visar att arbetet
            som har lagts ned på medborgardialog har gett resultat.
          </note>
          <note>
            Samtidigt har arbetet mot skattefusk och skatteundandragande
            varit oerhört viktigt och behöver förstärkas. RUT- och ROT-avdrag
            är exempel som har bidragit till att i grunden förändra attityden
            till skattefusk och svartarbete. Men givetvis behöver mer göras.
          </note>
          <note>
            Här kan också nämnas det arbete som görs på internationell och
            europeisk nivå och inom OECD och EU. Skatteverket har där en mycket
            aktiv roll. På vissa områden har man också haft en ledande roll.
          </note>
          <note>
            Fru talman! Fungerande skattesystem och betalningssystemen är
            grunden för ett ekonomiskt system. Det är våra tre fiskala myndigheter
            som ska säkerställa att detta fungerar. De skatter vi beslutar
            om måste uppfattas som rimliga, och syftet med att de tas in ska
            inte kunna missförstås. Legitimitet, rättssäkerhet och transparens
            måste genomsyra alla aspekter av lagstiftningen. Det gäller även
            myndigheternas tillämpning.
          </note>
          <note>
            Skatteverket, Tullverket och Kronofogdemyndigheten är centrala
            för det svenska rättssamhället. Både individer och företag måste
            känna förtroende för det myndigheterna gör. Då är förutsebarhet
            och tydliga regler helt avgörande. Att på ett rättssäkert och
            effektivt sätt säkerställa att beslutade skatter inbetalas är
            grunden för finansieringen av vår offentliga verksamhet. Det är
            också en fråga om likabehandling och värnandet av tilliten till
            det offentliga.
          </note>
          <note>
            Här finns det skäl att påpeka att Skatteverket ska förhålla sig
            till det som riksdagen har beslutat i lag. Skatteverket ska inte
            göra egna, mer fiskala tolkningar eller som kontrollmyndighet
            börja styra näringsverk ­ samhet. Låt mig ta några exempel från
            föregående mandatperiod. Ett så ­ dant är kassaregisterlagstiftningen.
            Skatteverket har sagt att verksamheter som bedrivs på sådan plats
            att man inte kan använda kassaregister, på grund av avsaknad av
            elström eller mobiltäckning, inte är undantag. Det är inte acceptabelt.
          </note>
          <note>
            Ett annat exempel är den lagstiftning som förändrades föregående
            mandatperiod när det gäller förutsättningar för både flyg- och
            båtverksamhet, företrädesvis båttransporter i skärgården. Det
            har visat sig att Skatteverket gör en väldigt fiskal tolkning.
            Man backar och gör positionsförflyttningar. Men man gör det inte
            i en sådan grad att det tar bort skillnader mellan att bedriva
            näringsverksamhet i till exempel vår skärgård och på landbacken.
            Det är inte acceptabelt att förutsättningar för att bedriva verksamhet
            skiljer sig åt beroende på var i landet företaget är lokaliserat.
          </note>
          <note>
            När det gäller den lagstiftningen har man haft en kategorisering
            i sin tillämpning där man pratar om privat verksamhet och näringsverksamhet.
            I det som företag har att förhålla sig till används begreppen
            privat verksamhet och näringsverksamhet. Ni som lyssnar på det
            här hör själva att det är ohållbart. Det finns anledning för riksdagen
            att påtala de här missförhållandena och göra tillkännagivanden
            för en kommande regering.
          </note>
          <note>
            Fru talman! Servicen hos våra tre myndigheter Tullverket, Skatteverket
            och Kronofogdemyndigheten har kontinuerligt förbättrats och ska
            fortsätta att förbättras. Det för med sig ett alltmer utbrett
            användande av e ‑ tjänster. Det är givetvis bra. Det gäller att
            tjänsterna fortsätter att utvecklas som moderna och välfungerande
            tjänster.
          </note>
          <note>
            Fru talman! Statens närvaro i hela landet är central för samhället
            i stort. Myndigheter har en viktig roll när det gäller att se
            till att en decentraliserad lokalisering tillämpas. Man är till
            för alla medborgare och alla företag. Det är också viktigt att
            man genom närvaro medverkar till utveckling och tillväxt runt
            om i landet.
          </note>
          <note>
            Teknikutvecklingen underlättar för myndigheter att just bedriva
            en decentraliserad verksamhet och finnas runt om i hela landet.
            Myndigheters närvaro bidrar också till att förbättra arbetsmarknaden.
            När det privata näringslivet ska rekrytera personer, företrädesvis
            nyckelpersoner, är det viktigt att det finns en blandning av privata
            arbetsgivare och myndighetsarbetsgivare på plats.
          </note>
          <note>
            För tre år sedan aviserade Skatteverket en nedläggning av verksamheter
            på ett antal ställen i landet. Det var nio plus två orter. Detta
            gjordes inte av ekonomiska skäl, utan man motiverade det med att
            Skatteverket skulle finnas där företag fanns och där företag kommer
            att finnas i framtiden. Orter som drabbades var till exempel Värnamo
            i Gnosjöregionen, Enköping och Lycksele – för att nämna några.
            Skatteverket backade sedan, och det var lovvärt.
          </note>
          <note>
            Kronofogdemyndigheten gör nu samma resa, dock i något mindre
            omfattning. Man ska koncentrera och centralisera verksamhet. Man
            aviserade flytt av verksamhet från Hudiksvall, Mora och Arvika.
            Man flyttade verksamhet till orter som Uppsala, Falun, Gävle,
            Sundsvall och Karlstad.
          </note>
          <note>
            Det har satts upp vissa kriterier för att Kronofogdemyndigheten
            ska vara närvarande. Centralorten, kommunen, ska ha minst 20 000
            invånare. Man ska ha högskola eller universitet. Sådana kriterier
            gör att Kronofogdemyndigheten tackar nej till att finnas på många
            orter i landet som med fördel skulle kunna bidra till en bra lokalisering
            av Kronofogdemyndigheter. Men vad som värre är att man tydligt
            går emot vad riksdagen och regeringar av olika färg har uttalat
            vid flera tillfällen.
          </note>
          <note>
            Det som nu görs innebär ju att man från Kronofogdemyndigheten
            – som vissa påtalar – nyttjar situationen när vi bara har haft
            en övergångsregering. Vad som skulle kunna belägga att det stämmer
            är att flytten och nedläggningen av kontorsverksamhet s ka vara
            genomförd senast den 31 mars 2021.
          </note>
          <note>
            Fru talman! Avslutningsvis tycker jag att detta är ytterst anmärkningsvärt.
            Det måste bli stopp för att myndighetschefer trotsar politiska
            beslut och politiska signaler från regering och riksdag. Man måste
            se till hela landet. Man ska inte bidra till urbanisering och
            inte heller bidra till den regionala klyvningen. Här måste Kronofogden
            göra om och göra rätt.
          </note>
          <note>
            Med detta sagt vill jag hänvisa till Centerpartiets särskilda
            yttrande i skatteutskottets betänkande avseende utgiftsområde
            3.
          </note>
          <note type="speaker">
            Anf. 58 TONY HADDOU (V):
          </note>
          <note>
            Fru talman! Vi har ett särskilt yttrande i utskottets betänkande
            – detta med anledning av hur budgeten har hanterats. Dessa ramar
            och utgiftsområden som debatteras i kammaren ska sedan en övergångsregering
            verkställa. En övergångsregering uppdras alltså att verkställa
            andra partiers ekonomiska politik, i detta fall en budget som
            slår hårdast mot sjuka, arbetslösa, bostadslösa, jämställdheten
            och miljön. Satsningarna görs på de allra rikaste och deras livsstil
            som helt enkelt ska skattesubventioneras ännu mer.
          </note>
          <note>
            Inte ens fri kollektivtrafik för barn och unga under sommarlovet
            kunde undvaras och inte heller förstärkningen till LSS som Kristdemokraterna
            stoltserat med. Det blev inte de 1,6 miljarderna. Pengarna behövdes
            uppenbarligen till ännu större skattesänkningar för Sveriges allra
            rikaste. Väldigt sjyst prioriterat, KD!
          </note>
          <note>
            Det finns naturligtvis syften med att en budgetprocess ska få
            gå igenom under ordnade former. Ett syfte är att Myndighetssverige
            ska fungera ungefär som tidigare så att kommande regering kan
            genomföra sin inriktning med stabilitet och ordning. Det var ju
            det där med att regering och budget hänger ihop.
          </note>
          <note>
            När regeringen tidigare samarbetade med Vänsterpartiet och när
            vi tryckte på för progressiva och rättvisa förändringar blev det
            en budget med ett fokus som tydligt förbättrar vår gemensamma
            välfärd. Vänsterpartiet har fått igenom mycket i budgetförhandlingarna.
            Det handlar om sådant som konkret förbättrar livet för de människor
            som berörs.
          </note>
          <note>
            Vi menar allvar med att Sverige måste bli mer jämlikt och då
            måste de rika betala sin del. Ska vi bygga en ekonomi för alla,
            ja, då måste vi också omfördela makt och pengar med ett rättvist
            skattesystem. Välfärden behöver mer resurser och färre jobbskatteavdrag.
          </note>
          <note>
            Fru talman! Senare i eftermiddag beslutar vi om ramarna för tre
            myndigheter under skatteutskottet. Vänsterpartiet har tidigare
            förhandlat om rättvisemiljarder för att Sverige ska hålla ihop.
            Från bruksorter och glesbygdskommuner till städer och stadsdelar.
            Det handlar om insatser för jobb, utbildning och service.
          </note>
          <note>
            Vi vill att alla ska kunna bo där man själv önskar i Sverige.
            Det kräver dock likvärdiga förutsättningar i hela landet.
          </note>
          <note>
            Vår strategi bygger på solidaritet, långsiktighet och ett tydligt
            ansvar för staten att se till att grundläggande samhällsservice
            finns i hela landet, bland annat genom omlokalisering av statliga
            myndigheter och utbyggd infrastruktur. Man måste garanteras tillgång
            till grundläggande samhällsservice oavsett var man bor. Det kan
            till exempel handla om tillgången till läkemedel, en trygg förlossningsvård,
            fungerande bredband och en generell välfärd.
          </note>
          <note>
            Under lång tid har servicen utarmats i delar av Sverige. Tron
            på marknadskrafterna har varit starkare än viljan till politiskt
            ansvarstagande. Den offentliga servicen har dragits tillbaka,
            vilket fått till effekt att butiker har tvingats stänga igen och
            jobb försvinner. Så kan det inte få fortsätta. Politiken måste
            ta sitt ansvar, och statliga myndigheters närvaro måste finnas
            även på mindre orter runt om i landet.
          </note>
          <note>
            Kronofogden är en av de myndigheter som vi beslutar om i dag.
            De senaste decennierna har myndigheten gått från 95 till 37 lokala
            kontor. Myndigheten har kraftigt dragit ned på sin lokala närvaro.
          </note>
          <note>
            Nyligen fattades också beslut om att lägga ned verksamheten i
            Hudiksvall, Mora och i Arvika. Då förvinner också servicen, inte
            minst vad gäller det förebyggande arbetet eller att få ekonomiskt
            stöd. För oss är det självklart att även mindre orter ska kunna
            ha statlig service och närvaro.
          </note>
          <note>
            Fru talman! En annan myndighet som vi beslutar om i dag är Skatteverket.
            Det är en central myndighet i kampen mot skatteflykt. Vi har en
            höst bakom oss med flera stora avslöjanden om skatteflykt och
            penningtvätt med kopplingar till större svenska banker.
          </note>
          <note>
            Innan dess har flera avslöjanden radats upp: Luxemburg Leaks
            i slutet av 2014, Panama Papers under 2016 och Paradise Papers
            förra året. I höst har det avslöjats om cum-ex-filerna som handlar
            om aktiehandel, om förflyttning av ägande vid utdelningspunkten
            för att få återbetald kupong ­ skatt. Varianterna för skatteundandragande
            har varit aggressiva och avancerade, och här behöver lagstiftningen
            skärpas till ordentligt, framför allt när det har framkommit att
            även jurister, advokatbyråer och skatterådgivare tillsammans med
            banker hjälper till med olagliga skatteupplägg.
          </note>
          <note>
            Trots att mer än 130 miljarder kronor plundras från vår gemensamma
            välfärd och en stor del flyttas direkt till skatteparadis finns
            det partier i riksdagen som hellre betraktar människor som flyr
            krig som ett problem. Tiggare och de allra fattigaste debatteras
            som ett problem. Vill ni debattera flyktingar och kostnader, ja,
            här har ni skatteflyktingar som plundrar den svenska välfärden
            ! Det är utan tvekan vårt största samhällsproblem.
          </note>
          <note>
            Vi behöver kriminalisera skatteflykt och dess medhjälp. I dag
            är det inte kriminaliserat, utan de bestämmelser mot skatteflykt
            som vi har finns i skatteflyktslagen. Men det enda som händer
            om man döms för att ha brutit mot den lagen är att man ska betala
            den skatt som man skulle ha betalt. Banker som gör sig skyldiga
            till skatteflykt ska förlora sin rätt att verka som bank i Sverige.
          </note>
          <note>
            Vi menar att skatteflykt och medhjälp måste kriminaliseras och
            att fängelsestraff ska kunna utdömas. Lagstiftningen måste skärpas
            till på flera nivåer. Stora resurser försvinner , och det blir
            vi andra som får stå för notan.
          </note>
          <note>
            Men det finns trots allt en sådan logik i den budget som ligger
            : att ta från de fattiga och ge till de rika. Eller som Moderaternas
            och KD:s egna beräkningar visar: en statsskuld på 94,4 miljarder
            redan år 2021.
          </note>
          <note>
            (Applåder)
          </note>
          <note type="speaker">
            Anf. 59 CECILIA WIDEGREN (M) replik:
          </note>
          <note>
            Fru talman! Vi fick här höra att riksdagsordningen inte är ett
            så viktigt verktyg som vi i kammaren kanske kunde tro. Jag delar
            inte Vänsterpartiets uppfattning.
          </note>
          <note>
            Det är helt rätt att vi har en övergångsregering som har följt
            ett antal principer vad gäller en övergångsbudget. Men riksdagen
            har den finansiella makten, och det är här vi i demokratisk ordning
            har möjlighet att lägga fram våra politiska förslag.
          </note>
          <note>
            Så har vi också gjort. Vad jag vet har Moderaterna och Högerpartiet
            gjort det så länge de har funnits i denna kammare. Denna gång
            hade vi och Kristdemokraterna dessutom möjlighet att få gehör
            för våra budgetramar. Det hela bygger på en alliansreformagenda.
          </note>
          <note>
            Vi tog helt enkelt övergångsregeringens budget och plockade därifrån
            bort det absolut sämsta. Det handlade om slag mot företagande
            och entreprenörskap. Vi har sett till att de som jobbar får mer
            i plånboken. En sjuksköterska som jobbar extra en fredagskväll
            ska inte betala mer än 50 procent i skatt för det. Det är dessa
            förändringar vi har gjort. Vi har alltså justerat i övergångsregeringens
            budget. Allt annat, som gäller till exempel tillgångar till myndigheter,
            ligger faktiskt på riksdagens bord.
          </note>
          <note>
            Något jag undrar över och som jag saknade i Vänsterpartiets appell
            här är hur ni tänker ta er an de samhällsutmaningar som står utanför
            dörren.
          </note>
          <note>
            Tidigare har det konstaterats att vi i år har haft flest dödsskjutningar
            någonsin. Vi vet också att tullens verktyg att jobba i första
            linjen för att begränsa vapensmuggling möjliggör att vi får in
            färre illegala vapen till Sverige. Vänsterpartiet har dock inte
            medverkat till att Tullverket fått de erforderliga resurserna
            till detta. Varför har ni inte det?
          </note>
          <note type="speaker">
            Anf. 60 TONY HADDOU (V) replik:
          </note>
          <note>
            Fru talman! Cecilia vet mycket väl att övergångsbudgeten inte
            är politisk. Det är inte en V-MP-S-budget. När principerna togs
            fram var partierna överens om att det skulle bli en övergångsbudget.
            Moderaterna lämnade rummet.
          </note>
          <note>
            Vi vet vad ni har gjort. Ni har gjort er beroende av Sverigedemokraterna.
            Ni har anpassat och specialdesignat en budget så att Sverigedemokraterna
            skulle kunna rösta på den. Det är så ni vill ta makten. Ni vill
            skapa oordning. Det tycker jag att ni ska stå för.
          </note>
          <note>
            När vi träffades på Finansdepartementet kallade Moderaterna det
            att utveckla praxis. Men ärligt talat har ni inte gjort annat
            än att inveckla praxis.
          </note>
          <note>
            Vad gäller det förebyggande arbetet finns ju ingenting i er budget.
            Det är genom förebyggande arbete vi vill motverka kriminalitet.
            Framför allt handlar det om att det måste finnas en riktig skola
            där barn och unga kan gå och få den utbildning de har rätt till.
          </note>
          <note>
            På samma sätt är det med offentlig service och generell välfärd.
            Man ska ha alternativ i välfärden så att man kan få en god skolgång.
            Men ni tycker inte att det är det viktigaste, utan ni talar i
            stället direkt om de kriminella.
          </note>
          <note>
            Ja, de finns. Vi stod bakom förslaget då regeringen gav Tullverket
            ökat anslag. Det ser vi som viktigt. Vi vill inte ha någon införsel
            av vapen eller droger till Sverige. Vi tycker dock att framför
            allt det förebyggande arbetet är väldigt viktigt. På det området
            är Moderaterna inte så starka.
          </note>
          <note type="speaker">
            Anf. 61 CECILIA WIDEGREN (M) replik:
          </note>
          <note>
            Fru talman! Jag noterar att Vänsterpartiets Tony Haddou inte
            svarar på den specifika fråga jag ställde.
          </note>
          <note>
            Detta har ingenting med övergångsbudgeten att göra. Vänsterpartiet
            har under fyra år applåderat Stefan Löfven och Socialdemokraterna
            och sagt att de har haft de bästa förslagen för Sverige. Det är
            med dem ni har budgetförhandlat.
          </note>
          <note>
            Detta har dock inte räckt till. Kanske har Tony Haddou inte sett
            att utanför våra dörrar sker dödsskjutningar på ett sätt som vi
            tidigare inte har haft. Fler illegala vapen kommer in i Sverige
            än någonsin tidigare. Detta vill vi sätta stopp för.
          </note>
          <note>
            Fackförbundet Tull-Kust och Tullverket har bett om utökade resurser
            och att få möjligheter att göra detta. Det har regeringen och
            Vänsterpartiet inte svarat upp mot. Nu har riksdagen dock fattat
            ett sådant beslut, så nu kan vi påbörja arbetet med att vända
            utvecklingen. Vänsterpartiet är dock svaret skyldigt. Varför har
            ni inte medverkat till detta? Ni hade fyra år på er.
          </note>
          <note type="speaker">
            Anf. 62 TONY HADDOU (V) replik:
          </note>
          <note>
            Fru talman! Jag tror att Cecilia mycket väl vet vad vi har fått
            igenom i budgetförhandlingarna. Vi tycker att det är bra politik,
            framför allt när det gäller ökad välfärd. Därigenom kan bland
            annat barn och unga få en trygg skolgång.
          </note>
          <note>
            Ni däremot bryr er inte om just det förebyggande arbetet. Ni
            talar i stället om till exempel marknadshyror. Tror ni på allvar
            att barn och unga får en trygg skolgång eller god samhällsutveckling
            om de under uppväxten kan hotas av vräkning? Nej, det får de inte.
          </note>
          <note>
            Det är alla förebyggande åtgärder som ni inte bryr er om men
            som vi i stället har brytt oss om när vi har budgetförhandlat.
            Vi vill att man ska kunna växa upp i Sverige med likvärdig välfärd,
            oavsett var man bor i landet. Ni har enbart utgått från marknadens
            logik. Den som har tjockast plånbok ska få det bäst. Detta tror
            vi inte på.
          </note>
          <note type="speaker">
            Anf. 63 HAMPUS HAGMAN (KD):
          </note>
          <note>
            Fru talman! Detta utgiftsområde rör, som vi tidigare har hört
            här, tre mycket viktiga och centrala myndigheter i samhället.
            Det handlar om Skatteverket, Tullverket och Kronofogdemyndigheten.
            De tre myndigheterna har tillsammans en budget på ungefär 11,5
            miljarder kronor. Vi i Kristdemokraterna och Moderaterna har genom
            vår budgetreservation tillfört ytterligare 120 miljoner kronor.
            30 miljoner går till Skatteverket, och 90 miljoner går till tullen.
          </note>
          <note>
            Övergångsregeringen har lagt fram en övergångsbudget och har
            gjort det på ett sätt som är fullt rimligt. Men riksdagen är ingen
            övergångsriksdag. Det är en riksdag med fulla befogenheter och
            med fullt ansvar. Grundlagen är tydlig med att finansmakten vilar
            hos riksdagen. Det är riksdagen som har befogenheten att besluta
            om skatter och utgifter. Kristdemokraterna har tillsammans med
            Moderaterna sett till att riksdagen nu använder dessa grundlagsstadgade
            befogenheter.
          </note>
          <note>
            Fru talman! Skatteverket är en central myndighet för att vårt
            samhälle ska fungera. Det är glädjande att myndigheten åtnjuter
            högt förtroende bland allmänheten. Det är bra att myndigheten
            har en hög servicegrad, inte minst genom digitala tjänster som
            förenklar för privatpersoner att till exempel deklarera.
          </note>
          <note>
            Just betalning av skatt är inte det enda som har förenklats tack
            vare digitaliseringen. Tvärtom förändras samhället på bred front
            av olika digitala tjänster, och en helt ny ekonomi håller på att
            växa fram i delningsekonomin. Vi har nog bara sett början av denna
            utveckling.
          </note>
          <note>
            Här behöver det offentliga Sverige hänga med. Myndigheter behöver
            vara uppdaterade, och regelverk behöver vara utformade så att
            det är enkelt att göra rätt. Arbetet med att förbättra stöd och
            administration till användare inom delningsekonomin stärks nu
            i och med Kristdemokraternas och Moderaternas budget.
          </note>
          <note>
            Fru talman! De allra flesta i vårt samhälle vill göra och gör
            rätt för sig. Den skatt som ska betalas betalar de. Det bidrar
            till ett samhälle med högt förtroende inte bara för myndigheten
            utan också för andra människor. Förtroende och tillit är grundsten
            ar i ett välfungerande samhälle, och det är väldigt viktigt att
            motverka fusk och missbruk av systemet. Därför är motverkandet
            av skatteflykt och skattefusk en viktig uppgift för Skatteverket,
            något som vi nu förstärker.
          </note>
          <note>
            Fru talman! Tullverket är en myndighet som behöver växa under
            den här mandatperioden. Tyvärr, måste jag säga, eftersom det är
            en konsekvens av illegal handel med bland annat vapen och narkotika
            och av att stöldligor för ut stöldgods ur landet.
          </note>
          <note>
            Tullverkets brottsbekämpande verksamhet måste förstärkas både
            för att hindra införsel av varor som vi inte vill ha här och för
            att hindra utförsel av stöldgods som de rätta ägarna gärna hade
            behållit här. Tullverket behöver också ökade befogenheter att
            gripa misstänkta för att vi ska kunna stävja den brottslighet
            som finns.
          </note>
          <note>
            Men det händer även andra saker i vår omvärld som gör att vi
            måste stärka tullen. Nya hinder för handel sätts upp när Storbritannien
            nu lämnar EU på ett sätt som vi ännu inte kan överblicka konsekvenserna
            av. Det riskerar att drabba svenska företag och därmed också arbetstillfällen
            i Sverige, eftersom Storbritannien är en av våra allra viktigaste
            handelspartner.
          </note>
          <note>
            Detta ställer krav på det svenska Tullverket, då handeln med
            Storbritannien nu riskerar att kräva resurser på ett sätt som
            inte gjorts på länge. Också därför måste Tullverkets budget förstärkas.
          </note>
          <note>
            Fru talman! Kristdemokraterna och Moderaterna ville genom att
            lägga fram en gemensam budgetreservation att riksdagen skulle
            ta tag i de samhällsutmaningar som finns på flera områden. Det
            finns förstås ytterligare saker som en ny regering snarast måste
            ta tag i, men i och med att riksdagen antog vår gemensamma budgetreservation
            tas nu ändå flera steg i rätt riktning. Det är jag mycket glad
            för.
          </note>
          <note>
            (Applåder)
          </note>
          <note type="speaker">
            Anf. 64 RASMUS LING (MP) replik:
          </note>
          <note>
            Fru talman! Över Europa sköljer en vå g av konservativ nationalism.
            I flera av våra grannländer ser vi hur främlingsfientliga partier
            allteftersom fått allt större inflytande. Det blir då också tyvärr
            tydligt vilka effekterna blir. Det går att se i Danmark, Polen
            och Ungern.
          </note>
          <note>
            I EU-parlamentet sitter Kristdemokraterna och Moderaterna i samma
            partigrupp som ungerska Fidesz och italienska Forza Italia.
          </note>
          <note>
            I onsdags valde Moderaterna och Kristdemokraterna att gå samman
            och att söka stöd från Sverigedemokraterna för den budget som
            röstades igenom. Det har varit tydligt vid flera tillfällen att
            Kristdemokraterna inte anser att det är något problem. Vi har
            hört talepunkten om övergångsriksdag. Man söker stöd för sin egen
            politik. Då är det inte något problem att någon annan röstar på
            den, som man säger.
          </note>
          <note>
            Fru talman! Jag har några frågor till Kristdemokraterna. Delar
            ni oron över den utveckling som vi ser i många av Europas länder
            gällande natio ­ nalism och konservatism? Vad tänker ni göra för
            att den utveckling som vi ser i de länder som jag nämnde inte
            ska få genomslag också i Sverige? Om ni delar denna problembeskrivning
            undrar jag vilket ansvar ni anser er ha i detta.
          </note>
          <note type="speaker">
            Anf. 65 HAMPUS HAGMAN (KD) replik:
          </note>
          <note>
            Fru talman! Ja, vi har valt att gå fram med den politik som vi
            anser är bäst för Sverige. Jag ser inget konstigt i det. Vi har
            kompromissat. Vi har förhandlat med Moderaterna. Vi hade gärna
            förhandlat också med de andra allianspartierna om den politik
            som vi anser är bäst för Sverige.
          </note>
          <note>
            I september 2013 lade Socialdemokraterna, Vänsterpartiet och
            Miljöpartiet fram ett förslag om att stoppa den uppräkning av
            den nedre skiktgränsen som den dåvarande alliansregeringen hade
            i sin budget. Den nedre skiktgränsen är det som i dagligt tal
            kallas för gränsen för statlig skatt. Alliansregeringen ville
            alltså höja gränsen för när den statliga skatten skulle börja
            betalas.
          </note>
          <note>
            Det rödgröna förslaget fick den gången stöd av Sverigedemokraterna.
            De tre rödgröna partierna och Sverigedemokraterna stoppade alltså
            tillsammans den skattesänkning som Alliansen ville genomföra.
          </note>
          <note>
            Jag tolkar det anförande som Rasmus Ling nu har hållit som att
            han anser att det var fel av de rödgröna partierna att lägga fram
            sin politik den gången och att få Sverigedemokraternas stöd för
            den.
          </note>
          <note>
            En motfråga kan väl vara: Innebär detta att Miljöpartiet nu kommer
            att avstå från att lägga fram förslag som kan få Sverigedemokraternas
            stöd?
          </note>
          <note>
            Vi har gått fram med den politik som vi anser är bäst för Sverige.
            Vi har gjort det ihop med Moderaterna. Vi skulle gärna förhandla
            med ytterligare allianspartier. Det är mitt svar på frågan.
          </note>
          <note type="speaker">
            Anf. 66 RASMUS LING (MP) replik:
          </note>
          <note>
            Fru talman! Det var dock inget svar på den fråga som jag ställde
            om hur man ser på den övergripande utvecklingen i Europa och om
            vad man ska göra för att den utvecklingen inte ska få genomslag
            i Sverige.
          </note>
          <note>
            Det hade varit en sak om man hade lagt fram enstaka förslag och
            vunnit majoritet i enstaka omröstningar. Men här handlar det om
            att det formeras ett nytt konservativt block. Man går alltmer
            samman.
          </note>
          <note>
            Det gamla, socialt inriktade kristdemokratiska parti som en gång
            fanns under ledning av Alf Svensson är väldigt fjärran från det
            kristdemokratiska parti vi ser i dag.
          </note>
          <note>
            Jag skulle vilja uppmana er att ta ansvar och hålla rent högerut.
            Ni borde inte ge främlingsfientliga partier makt över Skatteverket,
            Kronofogden eller Tullverket – inte över någonting någonstans.
          </note>
          <note type="speaker">
            Anf. 67 HAMPUS HAGMAN (KD) replik:
          </note>
          <note>
            Fru talman! Jag gläds över de fina orden om Alf Svensson, som
            en gång i tiden faktiskt var min chef. Det är en bedömning av
            Alf som jag delar.
          </note>
          <note>
            Kristdemokraterna är ett kristdemokratiskt parti. Det bygger
            på alla människors lika och okränkbara värde, på tanken om att
            alla människor är unika och har ett värde för den de är.
          </note>
          <note>
            Vi är oroliga för alla krafter som på olika sätt motverkar människors
            unika och okränkbara värde, oavsett om de finns här hemma i Sverige,
            om de finns i andra delar av Europa eller om de finns någon annanstans
            i världen.
          </note>
          <note>
            Vi har, som sagt, samarbetat med Moderaterna. Vi bedömer att
            det är ett parti som står väldigt nära oss. Vi vill även samarbeta
            med Liberalerna och Centerpartiet, som vi också har en gemensam
            värderingsbas med. Det är de partier som vi samarbetar med. Vilka
            partier som röstar för vår politik kan vi inte ha några synpunkter
            på.
          </note>
          <note type="speaker">
            Anf. 68 TONY HADDOU (V) replik:
          </note>
          <note>
            Fru talman! Tack, Hampus Hagman, för anförandet! Min fråga handlar
            framför allt om de myndigheter som vi behandlar i skatteutskottet
            – jag ska komma till dem.
          </note>
          <note>
            Men det känns trots allt som att ni inte hade någon plan när
            ni röstade bort Stefan Löfven, och ni verkar inte ha någon större
            plan just nu, om det inte är att ta stöd av Sverigedemokraterna.
          </note>
          <note>
            Budgeten som ni lägger fram är på många sätt motsägelsefull,
            inte minst i relation till vad ni har sagt tidigare.
          </note>
          <note>
            Ni säger att ni vill jobba exempelvis mot hedersrelaterat våld
            och förtryck men stänger Jämställhetsmyndigheten. Ni säger att
            ni vill jobba mot utanförskap, men ni skär ned ordentligt i Delegationen
            mot segregation. Ni säger att ni vill få ut fler i arbete, men
            ni skär ned ordentligt i Arbetsförmedlingen, inte minst i arbetsmarknadsprogrammen
            för just långtidsarbetslösa och nyanlända. Ni vill bygga mer,
            men ni drar bort det statliga investeringsstödet. Ni vill förstärka
            LSS. Men Kristdemokraterna satte sig i Moderaternas baksäte, och
            man vet egentligen inte om det är SD som kör eller inte. Vad gäller
            miljö- och klimatfrågorna hade jag inte så mycket högre förväntningar,
            så det är fair enough.
          </note>
          <note>
            Nu kommer jag till de myndigheter som vi i dag behandlar. Tidigare
            regering har ju arbetat med att omlokalisera våra myndigheter
            så att hela Sverige kan leva och så att man kan få offentlig service
            även på mindre orter. Vad har ni för plan för våra myndigheter
            på landsbygden?
          </note>
          <note type="speaker">
            Anf. 69 HAMPUS HAGMAN (KD) replik:
          </note>
          <note>
            Fru talman! Jag får säga att jag är glad över att Tony Haddou
            ändå valde att ställa frågor om de myndigheter som vi har i detta
            utgiftsområde. Jag noterade att det fanns väldigt mycket som du,
            Tony Haddou, ville debattera som inte ligger inom ramarna för
            detta utgiftsområde. Det är väl i och för sig förklarligt i och
            med att den budget som ni röstade på i förra veckan innebar att
            till exempel Tullverket skulle få vänta ytterligare på besked
            om hur de ska hantera de problem som eventuellt kan uppstå på
            grund av brexit. Det här har vi nu hanterat tack vare att vi lade
            fram vår politik för kammaren tillsammans med Moderaterna.
          </note>
          <note>
            Fru talman! Precis som Tony Haddou säger är det viktigt att det
            finns myndigheter runt om i hela landet. Jag tycker själv att
            det är en väldigt viktig fråga och har därför skrivit en enskild
            motion om att jag vill flytta en myndighet till Göteborg. Det
            ska finnas service i hela landet. Det är helt grundläggande.
          </note>
          <note>
            (Applåder)
          </note>
          <note type="speaker">
            Anf. 70 TONY HADDOU (V) replik:
          </note>
          <note>
            Fru talman! Anledningen till att jag tog upp det här med myndigheterna
            är att det handlar om vad ni säger och hur ni sedan agerar.
          </note>
          <note>
            Göteborg är inte direkt någon mindre ort eller ligger i glesbygden.
            Men det är bra att Hampus Hagman lyfter upp detta. Ett exempel
            är ju Kronofogden, som nu har beslut om att lägga ned på orter
            som Hudiksvall, Arvika och Mora. Det är ett beslut som vi i Vänsterpartiet
            helt enkelt vill riva upp. Kommer ni att agera för att riva upp
            ett sådant beslut så att man inte lägger ned offentlig service
            på mindre orter, Hampus Hagman?
          </note>
          <note type="speaker">
            Anf. 71 HAMPUS HAGMAN (KD) replik:
          </note>
          <note>
            Fru talman! Som jag sa är det viktigt att det finns myndigheter
            i hela landet, till exempel i Göteborg – även om det inte är glesbygd
            – men också i de delar av landet som faktiskt är glesbygd.
          </note>
          <note>
            Vilka myndigheter det handlar om och exakt vilken myndighet som
            ska ligga var kan jag inte gå in på i nuläget. Men Kristdemokraterna
            kommer att arbeta för och bidra till att myndigheter ska finnas
            i hela vårt avlånga land.
          </note>
          <note type="speaker">
            Anf. 72 JOAR FORSSELL (L):
          </note>
          <note>
            Fru talman! Som stockholmare väljer jag att inte kommentera huruvida
            Göteborg är landsbygd eller inte.
          </note>
          <note>
            Det är klart att fundamentet för ett välfärdsland är att man
            har ett skatte ­ system och ett skatteuttag och att de viktiga
            myndigheter som finns runt om skattesystemet fungerar. Tidigare
            i debatten har vi hört personer från vänsterkanten klaga på marknadens
            logik och om hur vi ska ta hårdare tag mot enskilda människor
            och enskilda företag. Jag tycker att det är beklag ­ ligt.
          </note>
          <note>
            Från mitt perspektiv är själva poängen med den här debatten att
            se till att vårt skatteuttag blir bättre och att det blir smidigare
            och enklare för företag och enskilda människor. Vi ska se till
            att vi har en skattenivå som är konkurrenskraftig i övriga världen,
            och vi måste uppdatera våra system och lagar så att också de som
            ägnar sig åt delningsekonomi får en rimlig byråkrati och kan utveckla
            sitt företagande.
          </note>
          <note>
            Den tidigare regeringen höjde skatten med 45 miljoner kronor
            om da ­ gen. Med 45 miljoner om dagen ökade man bördan på företagare,
            på en ­ skilda människor, på dem som skapar resurser och välstånd
            – på dem som är fundamentet för vår välfärd. Samtidigt sprätte
            man pengar på subven ­ tioner till redan välbärgade. Man sprätte
            pengar på busskort till alla barn, även de barn vars föräldrar
            tjänar mycket pengar. Man sprätte pengar på elcykelsubventioner
            till alla människor, även de personer som tjänar mycket pengar.
          </note>
          <note>
            Om man vill arbeta med jämlikhet och för ett rättvist skattesystem
            som uppbär stort förtroende från medborgarna, då tror jag inte
            att det är så man ska arbeta. I stället ska man se till att ha
            en låg och konkurrenskraftig skatt som tas ut på ett sätt som
            uppfattas som konstruktivt och inte tynger företag och enskilda
            människor med för mycket byråkrati.
          </note>
          <note>
            Det har pratats ganska mycket om skatteflykt här. Jag och Liberalerna
            står självklart bakom att den skatt vi lagstiftar om att man ska
            betala, den ska man också betala. Vi måste ha internationella
            system och regler som ser till att ingen kommer undan att betala
            skatt så som man ska.
          </note>
          <note>
            Men vi måste också se till att vi har skattenivåer som är så
            pass konkurrenskraftiga att Sverige är ett land som man vill flytta
            till och arbeta i och inte fly ifrån därför att skatten är för
            hög. Om vi vill motverka skatteflykt måste vi både sänka skatten
            så att färre personer vill fly, eller blir tvungna att fly, och
            ha tuffa regelverk och myndigheter som klarar av att upprätthålla
            lagen.
          </note>
          <note>
            Fru talman! Jag tillhör ett parti som är positivt till internationalisering,
            till frihandel, till globalisering och även till urbanisering,
            som någon skäll ­ de på här tidigare. Jag är även positiv till
            det europeiska samarbetet. Jag tror att detta är saker som vi
            kan få ut frukterna av och även stärka genom att det europeiska
            folket tillsammans kommer överens om lösningar på hur skattesystem
            ska se ut, hur vi ska motverka fusk och hur vi ska motverka gränsöverskridande
            brottslighet.
          </note>
          <note>
            Det var som sagt någon här som pratade om marknadens logik. Faktum
            är att skattesystemets yttersta roll är att upprätthålla kapitalismen
            som system: kapitalism i meningen allmän och lika äganderätt,
            det vill säga att alla människor ska ha lika och likadan rätt
            att äga, att alla människor ska kunna handla med samma varor på
            lika villkor och att man ska veta att ingen kan sno de saker som
            man äger ifrån en.
          </note>
          <note>
            Det är därför som det är så viktigt med en tull som fungerar,
            en tull som både har befogenheter att kontrollera sådant som kommer
            in i landet och sådant som lämnar landet. Alla ska nämligen ha
            samma rätt att handla, och ska kunna handla, med samma varor på
            lika villkor.
          </note>
          <note>
            Det är också viktigt eftersom att vi behöver stoppa det som är
            krimi ­ nellt att föra in, till exempel narkotika och illegala
            vapen. Den förra reger ­ ingen lade ganska mycket krut på att
            försöka hindra människor från att använda legala vapen av olika
            slag, vilket är jättemärkligt, för kriminella gäng använder ju
            inte legala vapen. De använder illegala vapen, och dessa förs
            in över vår gräns. Där har den förra regeringen varit svag och
            inte satsat tillräckligt mycket på tullen, vilket gång på gång
            visar sig i de skjut ­ ningar som vi har diskuterat tidigare i
            debatten.
          </note>
          <note>
            De partier som har stöttat den förra regeringen säger då att
            det här bara är en övergångsbudget. Ja, men det är en övergångsbudget
            som är baserad på de tidigare åren när man år efter år har misslyckats.
            Tullen måste vara en frontlinje mot införsel av den här typen
            av varor, och jag är glad att Liberalerna i sitt förslag – som
            tyvärr inte vann gehör här i kammaren – ville lägga 150 miljoner
            kronor mer på tullen. Jag är ledsen över att övergångsbudgeten
            inte innehöll satsningar på tullen eller att regeringen under
            tidigare år inte har gjort detta.
          </note>
          <note>
            Jag beklagar även att Moderaterna och Kristdemokraterna i sin
            budget inte har gjort tillräckligt stora satsningar på att stärka
            tullen. Det är klart att när de kommer upp här i talarstolen med
            så stora ord skulle man också vilja se lite större pengar bakom
            orden. Jag skulle önska att de åtminstone nådde upp till de 150
            miljoner som Liberalerna hade velat se satsas här.
          </note>
          <note>
            Fru talman! I Tensta, där jag bor, som inte är landsbygd men
            väl en del av storstaden Stockholm, ser vi konsekvenserna av den
            förra regeringens politik. Det är i Tensta och i liknande områden
            som föräldrar är rädda för att deras barn ska bli skjutna och
            dras in i kriminella gäng och droghandel.
          </note>
          <note>
            Det är också så att man ser ganska få elcyklar på torget i Tensta
            eller i cykelrummet i mitt hus. Det är ganska få personer som
            har fått frukten av den förra regeringens politik. Men det är
            ganska många fler än på Södermalm, där det kanske finns fler elcyklar,
            som är rädda för att deras barn ska bli skjutna.
          </note>
          <note>
            Det är klart att om man vill ha en stat och ett skattesystem
            som uppbär ett stort förtroende hos medborgarna, då kan man inte
            sprätta pengar på subventioner till redan rika människor. Då måste
            man i stället satsa på statens kärnverksamheter. Det ville Liberalerna
            i sitt förslag göra genom att ta bort pengar från subventioner
            av sådant som inte är statens kärnverksamhet, till exempel busskort
            även till rikas barn och elcykelsubventioner. I stället ska vi
            lägga pengar på sådant som är statens kärnverksamhet, till exempel
            tullen, och se till att vi inte får införsel av illegala vapen
            som till slut hamnar i kriminella gäng i mitt område och se till
            att vi inte har införsel av narkotika som till slut går till att
            finansiera de här gängen. Det handlar återigen om att vi inte
            ska subventionera sådant som faktiskt bara kommer människor till
            del som redan tjänar mycket pengar.
          </note>
          <note>
            Fru talman! Sverige behöver sänka skatten. Sverige behöver ta
            ut skatt på ett sätt som är mindre byråkratiskt och gynnar företagande.
            Vi behöver försvara vårt kapitalistiska system genom att ha en
            tull som fungerar, och vi måste se till att satsa på det som är
            statens kärnverksamhet, fru talman. Tyvärr har Liberalernas budget
            fallit, annars hade jag självklart yrkat bifall till den. Nu vill
            jag i stället lyfta fram vårt särskilda yttrande.
          </note>
          <note type="speaker">
            Anf. 73 RASMUS LING (MP) replik:
          </note>
          <note>
            Fru talman! Joar Forssell från Liberalerna höll ett intressant
            anförande med många bottnar. Jag får koncentrera mig på en del,
            eftersom jag har begränsat med tid.
          </note>
          <note>
            För den svenska åkerinäringen är situationen ganska tuff; den
            har hård konkurrens från företag i många länder. Konkurrens är
            bra, men vi vet att det förekommer fusk och konkurrens som inte
            är rättvis, vilket är ett problem. Det handlar om att man inte
            följer de regler som finns, och det kan gälla alltifrån att man
            inte följer beslutade arbetstidsregler till hur fordonen är beskaffade
            – vilket även betyder säkerhetsproblem i trafiken. Det kan också
            gälla fusk med Eurovinjettavgiften, som man måste betala för att
            ha rätt att köra i Sverige.
          </note>
          <note>
            Det har diskuterats en del kring att förändra systemet genom
            att ta bort Eurovinjettavgiften och i stället ha en avståndsbaserad
            avgift. Det har ibland kallats vägslitageskatt och ibland kilometerskatt
            och annat. Det har rört upp en del känslor emellanåt, och delvis
            tror jag att det är på grund av missförstånd – man tänker att
            det är någonting som skulle läggas på, inte ersätta. Ett sådant
            system skulle underlätta möjligheten att kontrollera efterlevnaden.
            Vi skulle kunna ha ett digitalt system och genom det även förbättra
            konkurrensen för svenska åkerier.
          </note>
          <note>
            Därför skulle jag vilja passa på att fråga Liberalerna, fru talman,
            om de är beredda att mer förutsättningslöst – utan upprörda känslor
            från början – överväga om ett avståndsbaserat avgiftssystem vore
            något att införa i stället för det tidsbaserade system vi har
            i dag.
          </note>
          <note type="speaker">
            Anf. 74 JOAR FORSSELL (L) replik:
          </note>
          <note>
            Fru talman! Jag tror att även Rasmus Ling ganska ofta blir upprörd
            och känslomässig. Du var säkert en av dem som stod utanför riksdagen
            för några dagar sedan med stora plakat och känslomässigt skanderade
            om att M:s och KD:s budget bara ligger på 2016 års nivå när det
            gäller miljöavgifter, Rasmus.
          </note>
          <note>
            Jag är också upprörd över detta. Jag är också upprörd över att
            vi satsar för lite på klimatet och att vi inte har tillräckligt
            höga skatter på sådant som är dåligt för klimatet. Jag välkomnar
            alla initiativ som kan leda till att vi får ett bättre skattesystem
            – ett skattesystem som är svårare att fly undan, som upprätthåller
            konkurrensen mellan olika företag på sjysta, lika villkor och
            som ser till att vi kan fortsätta att ha konkurrens från omvärlden.
          </note>
          <note>
            Fru talman! Det finns och har funnits möjlighet att ha förutsättningslösa
            diskussioner om detta. Liberalerna är det parti som kanske längst
            har drivit frågan om en stor skattereform där vi ser över alla
            typer av skatter och både till exempel höjer skatterna mycket
            på sådant som är dåligt för klimatet och sänker skatterna på arbete.
            Om Miljöpartiet hade släppt prestigen lite mer i regeringsfrågan
            och anslutit sig till Alliansen ordentligt tror jag att detta
            kanske hade kunnat vara på plats. Om Miljöpartiet hade kunnat
            vara lite mer konstruktiva i stället för att inrikta sig enbart
            på att gå i opposition tror jag att de kanske hade kunnat nå större
            framgång.
          </note>
          <note>
            Jag förstår att det är härligt att stå med plakat utanför riksdagen,
            och jag förstår att det känns bra att ha sin rörelse i ryggen.
            Men ska vi ha en förutsättningslös diskussion är det klart att
            vi börjar den inom ramen för ett större arbete, där vi ser över
            skattesystemet generellt och värnar konkurrensen. Det är jag helt
            öppen för att göra tillsammans med Rasmus Ling.
          </note>
          <note type="speaker">
            Anf. 75 RASMUS LING (MP) replik:
          </note>
          <note>
            Fru talman! Liberalerna har ju kanske varit bättre än sitt rykte
            när det gäller miljöskatter. De har heller inte alltid framhållit
            det själv a utan låtit Centerpartiet vara den gröna rösten, men
            överraskande ofta ser vi i budget ­ en att de har haft miljöskatter
            som alla inte har noterat. Ibland har det kan ­ ske handlat mer
            om omsorg om att få in pengar för att finansiera skatte ­ sänkningar
            som de har velat se, men icke desto mindre – även om de under
            förra mandatperioden inte orkade stå emot när det gällde handelsgödsel
            och att minska övergödningen.
          </note>
          <note>
            Jag skulle verkligen välkomna en större skattereform. Det skulle
            behövas en kraftfull grön skatteväxling. När det gäller regeringsfrågan
            handlar det för oss i Miljöpartiet inte på något sätt om prestige;
            vi har varit och kommer att vara konstruktiva i detta. Problemet
            är bland annat att våra båda partier, Liberalerna och Miljöpartiet,
            inte fick tillräckligt många röster för att det skulle kunna bli
            en allianslösning.
          </note>
          <note type="speaker">
            Anf. 76 JOAR FORSSELL (L) replik:
          </note>
          <note>
            Fru talman! Det är märkligt att säga så om att vi vill sänka
            skatten samtidigt som vi vill höja skatten på sådant som är dåligt
            för klimatet. Vi höjer skatten på sådant som är dåligt för klimatet
            för att sänka andra skatter; det är ju det som är grön skatteväxling.
            Det är det som är skillnaden mellan ditt parti och mitt, Rasmus
            Ling: När vi talar om grön skatteväxling går vi fram med sådana
            förslag på riktigt. När Miljöpartiet talar om skatteväxling höjer
            de skatten på sådant som är dåligt för klimatet, fru talman, samtidigt
            som de sätter sig i en S-regering och höjer skatten på allt annat
            också. Det är oseriöst att kalla det grön skatteväxling.
          </note>
          <note>
            Jag motsätter mig kraftfullt idén att Centern skulle vara Alliansens
            gröna röst. Tvärtom är vi det parti i Alliansen som tar bort subventionerna
            av diesel och sådant som är dåligt för klimatet runt om i hela
            landet. Det är vi som ser till att kraftigt höja skatterna på
            miljöskadlig verksamhet, varhelst den är. Det är det vi och ingen
            annan i Alliansen som gör.
          </note>
          <note type="speaker">
            Anf. 77 HELENA VILHELMSSON (C):
          </note>
          <note>
            Fru talman! Våra tre fiskala myndigheter – Skatteverket, Kronofogdemyndigheten
            och Tullverket – är mycket viktiga för hela den svenska rättskedjan.
            Jag var nyligen på ett heldagsbesök på Tullverket i Helsingborg,
            och det jag fick ta del av berörde och manar till eftertanke.
          </note>
          <note>
            Tullverket är kanske den av de tre fiskala myndigheterna som
            i störst utsträckning agerar brottsbekämpande. Tullverket har
            två huvudsakliga uppgifter: dels själva uppbörden, det vill säga
            att ta ut tullar, skatter och andra avgifter, dels den rent brottsbekämpande,
            där bland annat olaglig införsel av alkohol, smuggling av droger
            och smuggling av vapen finns att beivra. När jag fick ta del av
            omfattningen det handlar om när det gäller till exempel smuggling
            av alkohol fick det mig att hisna. Vi pratar om miljonaffärer,
            där det knappast är fråga om privat bruk och där några av de största
            förlorarna är våra ungdomar, som i dag betydligt enklare kan få
            ta tag i alkohol än vad som var fallet tidigare.
          </note>
          <note>
            Det är säkert uppenbart för alla här i kammaren att Tullverket
            behöver verktyg för att stärka sitt arbete med att skydda våra
            gränser och bekämpa brott. Det handlar även om att kunna upprätthålla
            goda förutsättningar för våra företag att bedriva handel med andra
            länder. Men det behöver inte enbart handla om ökade anslag, fru
            talman – minst lika viktigt är det att vi här inne, genom ny lagstiftning,
            kan ge Tullverket de verktyg myndigheten behöver. En ändring av
            lagparagrafer kan ge större befogenheter och ha stora effekter
            för hur verkets praktiska arbete bedrivs.
          </note>
          <note>
            Som många har nämnt handlar det exempelvis om att ge tullen befogenheter
            att stoppa stöldgods på väg ut ur landet. Men det görs inte enbart
            genom en ändring i en lagparagraf, utan med detta följer även
            behov av resurser och kanske stora organisationsförändringar.
            Centerpartiet föreslår dessutom att Tullverket ska ges befogenheter
            att söka igenom post- och kurirförsändelser efter illegalt gods
            – också annat än narkotika. Många har berört smuggling av vapen,
            och Centerpartiet tycker att det ska få en egen brottsrubricering.
            Vi vill även att handgranater ska räknas som vapen.
          </note>
          <note>
            Det ligger i sakens natur att lagstiftningen inte kan släpa efter
            om brott ska kunna beivras. I en globaliserad värld sätts tullens
            verksamhet på prov, och det är viktigt att med riktade åtgärder
            bekämpa organiserad brottslighet, samtidigt som vi upprätthåller
            en öppenhet mot omvärlden. Riksdagen behöver säkerställa att Tullverket
            har en lagstiftning som är ändamålsenlig för verksamheten.
          </note>
          <note>
            Tullverket beslagtog under förra året betydligt större mängder
            narkotika än under åren innan. Det rör sig om en ökning på bred
            front, där inte minst beslagen av amfetamin och cannabis sticker
            ut, mycket tack vare stora beslag i den tunga godstrafiken.
          </note>
          <note>
            Vi fick under vårt besök se hur en mobil skanner sökte av en
            lastbilscontainer – en dyr men mycket effektiv investering för
            att hitta gömd narkotika i bilar och containrar, på platser som
            skulle vara omöjliga att misstänka eller att se med blotta ögat.
            Jag är övertygad om att varje krona som satsas på Tullverket ger
            nära nog lika mycket tillbaka. Vi vet vilka konsekvenserna blir
            av att ungdomar får enklare tillgång till alkohol; detsamma gäller
            droger.
          </note>
          <note>
            Fru talman! Den svenska rättskedjan måste fungera, och här är
            våra tre fiskala myndigheter lika centrala som polisen, Kriminalvården
            och Åklag ­ armyndigheten. Det är ingen lösning att ensidigt satsa
            på fler poliser – man kan ibland få uppfattningen att detta är
            den enda åtgärden.
          </note>
          <note>
            Alliansregeringen tog i maj 2014 initiativ till en utredning
            för att följa upp effektiviteten hos några av myndigheterna i
            rättskedjan. Den utredningen lades tyvärr ned efter valet 2014,
            men jag kan konstatera att behoven av att stärka rättskedjan har
            ökat sedan dess.
          </note>
          <note>
            När de som begår brott hittar nya vägar att arbeta måste även
            myndigheterna göra likadant. Därför krävs ett kontinuerligt arbete
            på många områden. Jag ser stora behov av att under de kommande
            åren säkerställa att rättskedjan inte bara fungerar bra utan också
            blir starkare.
          </note>
          <note>
            Fru talman! Inför eftermiddagens votering yrkar jag bifall till
            reserva ­ tion 3 från Centerpartiet och reservation 6 från Alliansen.
          </note>
          <note type="speaker">
            Anf. 78 RASMUS LING (MP):
          </note>
          <note>
            Fru talman! I onsdags beslutade Moderaterna, Kristdemokraterna
            och Sverigedemokraterna om de budgetramar som ska gälla för de
            kommande åren. Det är en budget som har kallats för en servettskiss,
            och vi vet inte fullt ut vilka konsekvenser den får eftersom många
            av förslagen är illa beredda och inte har konsekvensbedömts.
          </note>
          <note>
            För att ta ett exempel budgeterade man för hela året när det
            gäller att ta bort den fria entrén på statliga museer. Det gick
            inte eftersom tiden är för kort, så i utskottet fick man ändra
            detta och spara på ett annat område. Under denna vecka kommer
            ett trixande att pågå i alla utskott för att i möjligaste mån
            få detta på plats så gott det går.
          </note>
          <note>
            Efter valet har hittills ingenting hänt i regeringsfrågan som
            har gjort att vi har kommit närmare en lösning, men väldigt mycket
            har ändå hänt politiskt. Moderaterna sa sig före valet inte vilja
            samarbeta med Sverigedemokraterna på någon nivå, men i två kommuner,
            Bromölla och Sölves ­ borg, har man ändå röstat fram det partiet
            till att leda och inneha posten som kommunstyrelsens ordförande,
            det tyngsta uppdrag som finns i en kommun.
          </note>
          <note>
            I Staffanstorp i Skåne tog Moderaterna makten tillsammans med
            Sverigedemokraterna, inte för att det behövdes utan för att man
            ville. Man hade med lätthet kunnat få majoritet tillsammans med
            ett eller flera allianspartier, men man ansåg sig ligga närmare
            Sverigedemokraterna politiskt. Detta säger en hel del om hur det
            politiska landskapet har ändrats väldigt fort.
          </note>
          <note>
            Den moderata, kristdemokratiska och sverigedemokratiska budget
            som gick igenom riksdagen i onsdags är också en budget som med
            kirurgisk precision, som man brukar säga, inriktar sig på att
            montera ned åtgärder som har vidtagits av den tidigare rödgröna
            regeringen för att förbättra miljön och minska utsläppen. Hade
            detta inte varit så sorgligt hade det nästan varit imponerande.
            Att i klimatkrisens tid och under det då pågående toppmötet i
            Katowice göra det billigare att flyga genom att avskaffa den försiktiga
            flygskatten, utan att ha några alternativ, är obegripligt.
          </note>
          <note>
            Samma sak gäller den momssänkning som har införts på enklare
            reparationstjänster. Moderaterna, Kristdemokraterna och Sverigedemokrater
            ­ na valde att höja momsen igen. Något som skulle gynna återvinning
            och återbruk valde man att ta bort, liksom den nedsatta momsen
            på naturguidningar. Detsamma gäller indexeringen på miljöskatter,
            som gav förutsägbarhet och gjorde att det inte blev drastiska
            förändringar utan att höjningen skedde steg för steg och år för
            år, så att hushåll och företag fick chansen att hitta alternativ.
            Detta är väldigt tråkigt, fru talman.
          </note>
          <note>
            Eftersom ramarna har satts hänvisar jag till det särskilda yttrande
            som lagts fram.
          </note>
          <note type="speaker">
            Anf. 79 REBECKA LE MOINE (MP):
          </note>
          <note>
            Fru talman! Moderaterna och Kristdemokraterna har fått igenom
            sin budget i riksdagen tack vare Sverigedemokraterna. Detta innebär
            att Sverige backar i tiden på ett sätt som står i brutal kontrast
            till det läge vi befinner oss i. Vi vet att det krävs en stark
            grön politik för att hålla oss under 1,5-gradersmålet, och för
            detta behöver vi kraftigt begränsa våra utsläpp.
          </note>
          <note>
            Svenskarnas flygresor har fördubblats på mindre än 30 år, och
            vi flyger nu cirka fem gånger mer än ett globalt genomsnitt. Vi
            är mer än 100 000 svenskar som kommer att avstå från att flyga
            under det kommande året. Men det krävs mer av politikerna. Ett
            steg är att sluta subventionera flyget.
          </note>
          <note>
            I dag är flyget subventionerat genom att man har skattefritt
            bränsle och undantag från flera av EU:s kemikalieregler. Flyget
            säljer taxfree, vilket också gynnar branschen. Ute i landet betalar
            skattebetalare stora delar av kostnaden för utbyggnad och underhåll
            av flygplatser. Mitt under klimattoppmötet i Katowice får Moderaterna
            och Kristdemokraterna igenom en budget där det blir billigare
            att flyga genom att den nästan pinsamt låga flygskatten avskaffas
            och flyget ges ännu större skattefördelar.
          </note>
          <note>
            Fru talman! Samtidigt som människor, bland andra skolelever,
            strejkar för klimatet här utanför och försöker få politiker att
            prioritera vår tids största ödesfråga svarar Moderaterna och Kristdemokraterna
            genom att vilja göra bensin och diesel ännu billigare. De ökar
            alltså aktivt de fossila subventionerna genom att frysa den så
            kallade indexeringen, en årlig uppräkning av bensinskatten. Detta
            gör utsläppen från bilar ännu billigare. Det här händer alltså
            mitt under en pågående klimatkris, där vi måste satsa all vår
            politiska kraft och viljestyrka på att ställa om samhället, bort
            från business as usual.
          </note>
          <note>
            Att våga påstå att detta görs för att gynna landsbygden är ett
            hån mot alla markägare som nu enligt Moderaternas och Kristdemokraternas
            budget inte kommer att få ersättning för sin värdefulla mark.
            Samtidigt tas stödet för att kunna sätta upp rovdjursstängsel
            bort.
          </note>
          <note>
            Moderaterna och Kristdemokraterna gör det dyrare med naturguidning
            på landsbygden genom att höja momsen från dagens 6 procent till
            25 procent. Detta kommer att innebära försämrade förutsättningar
            för en grön bransch som bidrar med kunskap och upplevelser. Med
            en ökad urbanisering saknar nu många kontakten med naturen, och
            det är precis denna typ av branscher som behöver stärkas, inte
            försvagas.
          </note>
          <note>
            Moderaterna och Kristdemokraterna gör detta främst för att gynna
            dem som redan är rikast i Sverige. Deras skattesänkningar ger
            23,5 gånger mer till den rikaste tiondelen jämfört med den fattigaste
            tiondelen. De som tjänar mer än 42 000 kronor i månaden ska nu
            betala 500 kronor mindre i skatt. Den högerkonservativa budgeten
            skär från den gröna omställningen. Den skär från de mest utsatta,
            och den skär i hjärtat på alla som jobbar för en grön och rättvis
            värld.
          </note>
          <note>
            Som övergångsregering har Socialdemokraterna och Miljöpartiet
            tillsammans med Vänsterpartiet valt att följa praxis och lagt
            fram en övergångsbudget. Men den nya praxisen i det här huset
            verkar vara att följa praxis när det bäst gynnar ens egna intressen.
            Därför har Moderaterna och Kristdemokraterna med stöd av Sverigedemokraterna
            valt att släppa kravet på en god beredning av de ärenden som riksdagen
            ska fatta beslut om.
          </note>
          <note>
            Övergångsbudgeten ryms inte inom de ekonomiska ramar som redan
            har beslutats. Jag väljer att inte delta i beslutet om vårt utskotts
            utgiftsområde, och ett mer utförligt resonemang om detta finns
            i det gemensamma särskilda yttrandet i betänkandet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 10.)
          </note>
          <note>
            § 5 Internationellt bistånd
          </note>
          <note>
            Utrikesutskottets betänkande 2018/19:UU2
          </note>
          <note>
            Utgiftsområde 7 Internationellt bistånd (prop. 2018/19:1 delvis)
          </note>
          <note>
            föredrogs.
          </note>
          <note type="speaker">
            Anf. 80 KENNETH G FORSLUND (S):
          </note>
          <note>
            Fru talman! Till att börja med vill jag peka på det som jag tycker
            är ett dubbelt förhållningssätt från de fyra borgerliga partierna.
          </note>
          <note>
            Å ena sidan berömmer de den expeditionsregering som har lagt
            fram förslaget till budget för 2019. De berömmer den för att ha
            agerat ansvarsfullt och skapat en praxis för hur en budget kan
            arbetas fram i det ovanliga läge som Sverige just nu befinner
            sig i.
          </note>
          <note>
            Den metod som regeringen har använt och den praxis som expeditionsregeringen
            har skapat är att räkna upp budgeten för 2018 med pris- och löneökningar,
            redan beslutade lagändringar, åtaganden här i riksdagen och åtaganden
            som följer av EU-beslut. Den skattesänkning som föreslås för pensionärer
            är förankrad hos riksdagens partier. Expeditionsbudgeten ska ­
            par ett gott utgångsläge för en nytillträdd regering att lägga
            fram en ändringsbudget som ger Sverige den politiska riktning
            som den regeringen vill föra vårt land i. Detta berömmer alltså
            de fyra borgerliga partierna å ena sidan.
          </note>
          <note>
            Å andra sidan lägger vart och ett av de borgerliga partierna
            fram bud ­ getmotioner i ett läge där vi borde samla all kraft
            för att ge Sverige en ny regering. Jag och alla socialdemokrater
            är naturligtvis ivriga att börja driva vår politik, och så är
            det naturligtvis även bland de borgerliga partierna. Det är inget
            konstigt med det. Men i det här läget borde de borgerliga partierna
            ha lagt band på sig och sin politiska iver och ställt upp på expedi
            ­ tionsregeringens budget och lagt all kraft på att bidra till
            att Sverige får en ny regering. Att göra rätt saker i rätt ordning
            är alltid bra, även i politiken.
          </note>
          <note>
            Fru talman! Nu är vi i den situation vi är i . Moderaterna och
            Kristdemokraterna har med stöd av Sverigedemokraterna fått igenom
            sitt förslag till budgetramar.
          </note>
          <note>
            När det gäller utgiftsområde 7 Internationellt bistånd har Moderaterna
            tvingats att acceptera Kristdemokraternas krav på att Sveriges
            bistånd ska vara 1 procent av bni, alltså 50,7 miljarder kronor.
            Jag välkomnar den uppgörelsen mellan Moderaterna och Kristdemokraterna.
            Moderaterna har under en rad av år i sina budgetförslag velat
            ha en långsammare upptrappning till enprocentsmålet enligt den
            nya beräkningsmodell för bni och bnp som gäller från 2014.
          </note>
          <note>
            Ärligt talat har jag aldrig trott något annat än att Moderaterna
            kommer att bli tvungna att återgå till att acceptera enprocentsmålet
            här och nu om de ska kunna göra några uppgörelser med Kristdemokraterna
            eller med något av de andra borgerliga partierna. Något mer förvånande
            är det att Sverigedemokraterna har ställt sig bakom ett budgetalternativ
            som går tvärtemot den sverigedemokratiska politiken med kraftigt
            sänkt interna ­ tionellt bistånd.
          </note>
          <note>
            Den utgiftsram som Moderaterna och Kristdemokraterna föreslår
            är alltså densamma som den expeditionsregeringen har föreslagit.
            En förändring görs dock: 75 miljoner kronor förs från anslaget
            1.1 Biståndsverksamhet till anslag 1.2. Detta är ingen stor förändring
            i sammanhanget och framför allt ingen förändring som inte en nytillträdd
            regering skulle kunna göra i sin ändringsbudget om den ansåg det
            motiverat.
          </note>
          <note>
            Fru talman! Biståndsramen ligger fast. Förändringen inom den
            är förhållandevis liten. Vi socialdemokrater deltar inte i beslutet,
            då det samlade förslaget till budgetramar i expeditionsregeringens
            budget röstades ned i förra veckan. Det har varit bråda tider
            i riksdagens utskott sedan dess med att forma utgiftsområdesbudgetar,
            så även i utrikesutskottet. Även om jag inte stöder Moderaternas
            och Kristdemokraternas föreslagna förändringar vill jag tacka
            för den öppenhet och lyhördhet ni uppvisat i diskussionerna i
            utrikesutskottet och att ni har tagit till er av de synpunkter
            som har förts fram där.
          </note>
          <note type="speaker">
            Anf. 81 LUDVIG ASPLING (SD) replik:
          </note>
          <note>
            Fru talman! Sveriges största mottagare av bistånd just nu är
            Tanzania. Biståndet till Tanzania har bland annat som syfte att
            stärka arbetet för sexuell och reproduktiv hälsa och rättigheter.
            Samtidigt, mitt under samarbetsperioden, upprättade Tanzania en
            specialstyrka för att bokstavligen jaga hbtq-personer. Den slutsats
            som vi drar av detta är att den tanzaniska regeringen inte är
            intresserad av mänskliga rättigheter eller av att samarbeta i
            någon egentlig mening utan endast är intresserad av pengar. Vi
            menar att detta så kallade samarbete bör avslutas eller skäras
            ned väsentligt.
          </note>
          <note>
            Jag är lite sugen på att få höra vilka slutsatser som Socialdemokraterna
            drar av den här historien och framför allt varför det här samarbetet
            fortgår. Varför har ni inte beslutat att avsluta det?
          </note>
          <note type="speaker">
            Anf. 82 KENNETH G FORSLUND (S) replik:
          </note>
          <note>
            Fru talman! Det är alldeles riktigt att Tanzania är ett mycket
            stort mottagarland när det gäller svenskt bistånd. Det är också
            ett land där Sverige har varit engagerat under lång tid, i med-
            och motgång, och också ska fortsätta vara engagerat.
          </note>
          <note>
            Det är viktigt att komma ihåg att det bistånd till Tanzania som
            vi ger i dag inte är budgetstöd till den tanzaniska regeringen.
            Det som nu sker, där man bokstavligen jagar hbtqi-personer, är
            rent förfärligt och har också lett till att både EU och Sverige
            har tagit kontakt med regimen och påtalat det fullkomligt vidriga
            och ohållbara i detta. En av de effekter som det svenska biståndet
            har i ett land som Tanzania är att vi också har kanaler rakt in
            i ledningen där vi också kan föra fram kritik, vilket är viktigt
            att komma ihåg.
          </note>
          <note>
            Om detta trots allt ska ha någon påverkan på det svenska biståndet
            till Tanzania i framtiden återstår att se. Men det viktigaste
            just nu är att försöka föra dialogen med regimen där om den fullkomligt
            ohållbara och oacceptabla politik som de för i det här fallet.
          </note>
          <note type="speaker">
            Anf. 83 LUDVIG ASPLING (SD) replik:
          </note>
          <note>
            Fru talman! Jag vill inte vara oartig, men jag måste påpeka att
            det som Kenneth G Forslund säger inte stämmer. Vår biståndsstrategi
            för Tanzania just nu innehåller 200 miljoner kronor per år i sektorsbudgetstöd
            för att stärka det landets finansdepartement. Vi håller alltså
            på med budgetstöd.
          </note>
          <note>
            Vad gäller den kontakt som man har undrar jag lite hur den dialog
            vi för med Tanzania egentligen ser ut. Kände de inte till vår
            position i frågan när de fattade beslutet och upprättade anti-hbtq-specialstyrkan?
            Visste de inte att vi tycker att detta är fel? Det låter nästan
            så när Kenneth G Forslund förklarar situationen med att en dialog
            förs och att det har påtalats. Men detta är ju något som de måste
            ha vetat långt innan vi påtalade det och som de uppenbarligen
            struntar i.
          </note>
          <note type="speaker">
            Anf. 84 KENNETH G FORSLUND (S) replik:
          </note>
          <note>
            Fru talman! Till att börja med vill jag naturligtvis gärna tro
            att svenska ståndpunkter i exempelvis hbtq- och rättighetsfrågor
            är väl kända världen över och även i Tanzania. Jag tror i varje
            fall att de är ganska kända av den tanzaniska regimen.
          </note>
          <note>
            När det gäller vad vi egentligen har för stöd måste jag rätta
            dig, Ludvig Aspling. Det är inte budgetstöd vi har, utan precis
            som du sa är det sektorsbudgetstöd . Det är en väsentlig teknisk
            skillnad. Sektorsbudgetstöd innebär att man som givarland går
            in i en sektor som man tror är en del i den offentliga förvaltningen
            som fungerar på ett mindre dåligt sätt eller rent av på ett bra
            eller bättre sätt än helheten. Att ge budgetstöd, alltså att ge
            pengar generellt till landet att självt förfoga över, är något
            som vi inte gör. Så är det faktiskt.
          </note>
          <note>
            Det andra är att gå in i en sektor där vi tror att det kan ha
            en positiv påverkan, och det är vad vi har gjort i Tanzania.
          </note>
          <note type="speaker">
            Anf. 85 LUDVIG ASPLING (SD):
          </note>
          <note>
            Fru talman! När Sverige står inför stora utmaningar inom välfärdens
            kärna är det inte mer än rimligt att detta påverkar även biståndet.
            Trots enorma behov av investeringar inom rättsväsendet, vården,
            omsorgen och försvaret föreslår Sverigedemokraterna att Sverige
            fortsatt ska ställa upp med EU:s näst största biståndsbudget.
            Med vårt förslag skulle endast Luxemburg ha en större biståndsram.
            Vår budget ligger långt över den nivå som FN rekommenderar, och
            anslaget för biståndsverksamhet ligger dessutom högt rent historiskt
            och överskrider utfallet för svenskt bistånd så sent som 2015.
          </note>
          <note>
            Anledningen till att vi föreslår en lägre biståndsram för 2019
            är att procent av bni är ett trubbigt instrument som inte tar
            hänsyn till det faktum att en lågkonjunktur antagligen står för
            dörren. Med utgångspunkt i enprocentsmålet ökar utgifterna på
            detta område med ca 10 miljarder över en fyraårsperiod. Det är
            en ökning som antagligen saknar motstycke i svensk historia och
            som måste bromsas in, inte bara därför att behoven inom andra
            områden är skriande utan också för att bibehålla kontroll och
            kvalitet. Det finns nämligen en uppenbar risk för att en så stor
            kostnadsökning, i kombination med det faktum att biståndet utsätts
            för alldeles för lite kontroll och granskning, riskerar att leda
            till att stora mängder skattepengar spenderas på ett icke kvalitetssäkert
            sätt. Tyvärr finns det gott om exempel på detta redan i dag.
          </note>
          <note>
            Fru talman! Våra största biståndsmottagare är i dag Tanzania,
            Somalia och Afghanistan. Låt oss börja med några exempel från
            dessa länder.
          </note>
          <note>
            Resultatstrategin för Tanzania har bland annat som syfte att
            öka jordbruksproduktionen och ge det civila samhället verktyg
            för att övervaka mänskliga rättigheter. En stor del av biståndet
            går till så kallat sektorsbudgetstöd för att stärka den offentliga
            förvaltningen.
          </note>
          <note>
            På jordbrukssidan beslutade Sida under samarbetsperioden exempelvis
            om ett stöd på 140 miljoner kronor till ett företag som planerade
            att odla sockerrör. Men efter ett par år och efter att svenska
            skattebetalare investerat ca 54 miljoner kronor i projektet gick
            företaget i konkurs och försvann, utan att ha planterat en enda
            planta på någon av de 20 000 hektar mark som de hade arrenderat.
            Förutom det groteska slöseriet med skattepengar har projektet
            fått allvarliga konsekvenser också för lokala småskaliga jord-
            och lantbrukare, som har tvingats leva i ovisshet om huruvida
            de kommer att kunna stanna kvar på marken. Detta är ett typexempel
            på en så kallad lose-lose-situation.
          </note>
          <note>
            Stödet för mänskliga rättigheter verkar inte heller riktigt bära
            frukt. Sidas egna rapporter talar om ett tydligt och kontinuerligt
            krympande demokratiskt utrymme. Särskilt intressant är att resultatstrategin
            pekar ut sexuell och reproduktiv hälsa och rättigheter som ett
            område för svenska insatser. Sverige betalade ut 1,2 miljarder
            kronor i bistånd till Tanzania år 2017, fru talman, bland annat
            för att stärka just sexuella rättigheter. När Tanzania då samtidigt
            upprättar en specialstyrka för att bokstavligen jaga hbtq-personer
            borde detta rimligen vara ett ganska starkt tecken på att den
            tanzaniska regeringen struntar fullständigt i Sveriges anmodan
            om mänskliga rättigheter och ser Sverige som en kravlös bankomat.
            Det borde också stå klart att denna typ av bidragsdiplomati inte
            fungerar och bör avvecklas eller skäras ned rejält.
          </note>
          <note>
            I Afghanistan går den största delen av biståndet via ett instrument
            som heter Afghan Reconstruction Trust Fund och som finansierar
            återuppbyggnad av Afghanistan och vissa av den afghanska statens
            löpande utgifter. Förvaltningen av instrumentet utsattes för fullständigt
            förödande kritik i en rapport från en oberoende amerikansk granskare
            tidigare i år. Enligt rapporten har Världsbanken systematiskt
            underlåtit att kontrollera vem fonden betalat ut medel till, samtidigt
            som de afghanska myndigheterna inte har klarat att rapportera
            om vem som tar emot pengar. Fonden betalar exempelvis rutinmässigt
            ut löner till lärare utan att kontrollera att dessa finns på riktigt.
            Fenomenet med så kallade spöklärare, alltså lärare som får pengar
            från en biståndsgivare men som inte existerar, är väldokumenterat
            i Afghanistan.
          </note>
          <note>
            Givarkollektivet har heller inte klarat att ge ordentlig a riktlinjer
            om vart pengarna ska förmedlas rent geografiskt, vilket har lett
            till utbetalningar i områden som kontrolleras av talibaner och
            andra rebellgrupper. Den ansvarige utredaren John Sopko påpekar
            också att givarkollektivet dels medvetet har sett mellan fingrarna
            på förskingringen och det faktum att fonden finansierat regelrätta
            krigsherrar, dels har underblåst korruption genom att skjuta till
            för mycket pengar, för snabbt och med alldeles för lite kontroll
            och dessutom har förvärrat den militära konflikten i Afghanistan
            genom att undergräva allmänhetens förtroende för den afghanska
            reger ­ ingen och bryta ned moralen hos dess väpnade styrkor.
            Fru talman! Det är svårt att tänka sig ett värre omdöme om ett
            biståndsprojekt.
          </note>
          <note>
            I Somalia går den absolut största delen av det svenska biståndet
            via ett instrument som kallas UN Multi-Partner Trust Fund, vilket
            har ett liknande uppdrag och struktur som den afghanska fonden
            och som föga förvånande dras med liknande problem.
          </note>
          <note>
            Redan 2009 varnade den väl kände och betrodde visselblåsaren
            och regeringstjänstemannen Abdirazak Faartag för att enorma summor
            bistånd flödade in och ut ur Somalias statskassa utan att lämna
            ett spår. Mellan 2000 och 2008 fanns dessutom bokföring för statens
            utgifter för endast två av åtta år.
          </note>
          <note>
            Faartag påpekade också att den somaliska staten skulle vara betydligt
            mindre biståndsberoende om inte nästan alla tullintäkter från
            hamnen i Mogadishu försvann spårlöst och om inte givarländer finansierade
            projekt i områden som kontrolleras av al-Shabab, vilket naturligtvis,
            som alla förstår, är en ren affärsverksamhet för terrororganisationen.
          </note>
          <note>
            När Världsbanken öppnade UN Multi-Partner Trust Fund var det
            i full vetskap om förutsättningarna. FN:s särskilda rapportör
            för Somalia och Eritrea varnade samtidigt för att korruption,
            förskingring och bedrägeri i praktiken har blivit ett management-system.
            Trots detta bestämde sig Sverige för att investera 95 miljoner
            kronor i fonden 2015 och ytterligare 105 miljoner 2017. År 2017
            släpptes också en ny lägesrapport av den särskilda rapportören
            som slog fast att
          </note>
          <note>
             de federala somaliska myndigheterna är oförmögna att åtgärda
            den utbredda korruptionen
          </note>
          <note>
             myndigheterna fortsätter att undvika bokföring av intäkter
            genom att inte använda statens officiella bankkonton
          </note>
          <note>
             mekanismen för att granska avtal inom offentlig upphandling
            inte fungerar
          </note>
          <note>
             bristen på offentlighet i fråga om vem som faktiskt äger företag
            gör att all offentlig upphandling riskerar drabbas av nepotism.
          </note>
          <note>
            Men Sverige låter sig inte avskräckas. Miljonerna kommer, såvitt
            jag förstår, att fortsätta att rulla.
          </note>
          <note>
            Ett område inom samarbetet med Somalia och Afghanistan som däremot
            inte har misslyckats är arbetet med att stärka hbtq-personers
            grundläggande mänskliga rättigheter, detta eftersom något sådant
            arbete över huvud taget inte ingår i resultatstrategierna. Det
            leder till misstanken om att den så kallade feministiska regeringens
            så kallade värdegrund tillämpas något elastiskt visavi länder
            som hämtar sin hbtq-lagstiftning direkt ur Koranen, någonting
            som vi ser som mycket svårt att försvara.
          </note>
          <note>
            Fru talman! Jag vill också att vi särskilt beaktar att detta
            bara är våra tre största biståndsmottagare och att jag skulle
            kunna fortsätta på detta tema ett bra tag till om vi inte hade
            kommit överens om en tidsbegränsning i denna debatt.
          </note>
          <note>
            Exemplen på slöseri, bedrägeri, kontraproduktivitet och misslyckade
            satsningar inom biståndet är lika många som de är hårresande.
            Dessa erfarenheter borde ge vid handen att det är ett utgiftsområde
            i starkt behov av reform och bantning. Att vi är det enda partiet
            i denna kammare som verkar inse detta är minst sagt oroande. Det
            enda vi kan göra för att förbättra situationen är att yrka bifall
            till vår reservation.
          </note>
          <note>
            I detta anförande instämde Lars Andersson, Sara Seppälä, Björn
            Söder och Markus Wiechel (alla SD).
          </note>
          <note type="speaker">
            Anf. 86 KENNETH G FORSLUND (S) replik:
          </note>
          <note>
            Fru talman! Det är inte precis någon kärleksförklaring till biståndet
            som Ludvig Aspling och Sverigedemokraterna levererar här i kammaren,
            men det hade vi inte heller förväntat oss. Lösningen är reform
            och bantning enligt Ludvig Asplings slutsats. Reform kan jag hålla
            med om. Biståndet och det globala utvecklingssamarbetet är under
            närmast ständig reform, och det behövs. Men när det gäller bantning,
            Ludvig Aspling, uppgår det totala globala biståndet till 150 miljarder
            amerikanska dollar varje år. Man beräknar att behoven uppgår till
            2,5 biljoner amerikanska dollar. Ludvig Asplings slutsats är att
            det behövs en bantning. Jag tror att Ludvig Aspling möjligen inte
            är ensam om den uppfattningen i Sverigedemokraterna. Men globalt
            sett är han nog ganska ensam.
          </note>
          <note>
            Min fråga till Ludvig Aspling, mot bakgrund av allt det som vi
            nu har fått höra, är: Vad är tanken, och hur är känslan i Sverigedemokraterna,
            när ni har ställt er bakom Moderaternas och Kristdemokraternas
            budgetramar som på detta område går tvärtemot er politik? De föreslår
            ingen minskning av biståndet utan ett bibehållet enprocentsmål,
            och ni vill ha 0,75 procent. Hur känns det?
          </note>
          <note type="speaker">
            Anf. 87 LUDVIG ASPLING (SD) replik:
          </note>
          <note>
            Fru talman! Jag försöker, Kenneth G Forslund, undvika att tala
            om känslor i dessa sammanhang. Men vi kommer naturligtvis att
            följa upp vår reservation. Vi föreslår en minskning. Det innebär
            att vi kan reservera oss till fördel för vår egen budget på detta
            utgiftsområde. Vad gäller budgetarna i sig låter jag dem vara
            till en annan gång. Det är ingenting som vi behöver diskutera
            här.
          </note>
          <note type="speaker">
            Anf. 88 KENNETH G FORSLUND (S) replik:
          </note>
          <note>
            Fru talman! Jag kan möjligen förstå att Ludvig Aspling inte vill
            diskutera det faktum att Sverigedemokraterna här i riksdagen har
            röstat för budgetramar som ger 1 procent i bistånd. Jag är i och
            för sig glad för det. Men hur är tanken och resonemanget? Det
            är en mycket central del i Sverigedemokraternas politik att minska
            det svenska internationella biståndet från 1 procent till 0,75
            procent. Ni har röstat för budgetramar som innebär 1 procent.
          </note>
          <note type="speaker">
            Anf. 89 LUDVIG ASPLING (SD) replik:
          </note>
          <note>
            Fru talman! Det stämmer att vi har gjort det. Men samtidigt har
            vi reserverat oss till förmån för vår egen budget på detta utgiftsområde,
            och där har vi en lägre biståndsram. Därför förstår jag inte riktigt
            oklarheterna i fråga om detta.
          </note>
          <note type="speaker">
            Anf. 90 KERSTIN LUNDGREN (C):
          </note>
          <note>
            Fru talman! För oss är biståndet ett centralt verktyg i arbetet
            för en inkluderande och hållbar utveckling. Det är en katalysator
            för att nå målen också i Agenda 2030. Jag är glad över att vi
            i denna kammare i dag har en bred samsyn om att upprätthålla målet
            om 1 procent av vår bni till bistånd. Samtliga partier har faktiskt
            röstat för detta.
          </note>
          <note>
            Det är inte många länder som ens når upp till 0,7 procent, som
            faktiskt är den internationella överenskommelsen. Det är en viktig
            signal från denna kammare att Sverige inte följer efter de allt
            fler länder som kliver ur sina åtaganden och lämnar internationella
            överenskommelser.
          </note>
          <note>
            Klimatmötet som nyss avslutades i Katowice visade återigen hur
            signalerna från oss och andra rikare länder bygger misstro och
            rädsla för att vi ställer krav på dem men inte på oss själva.
            Det har hela tiden varit en av de stora jobsposterna när man försöker
            nå gemensamma överenskommelser, oavsett om det är fråga om Agenda
            2030 eller Parisavtalet. Man ser att vi har släppt ut mycket av
            klimatgaserna och att vissa länder lämnar Parisavtalet och dessutom
            devalverar biståndslöften. Det är klart att det får effekter för
            trovärdigheten i våra överenskommelser.
          </note>
          <note>
            Fru talman! Vi har haft att pröva en övergångsbudget, vilket
            har framgått av tidigare talare, från en övergångsregering. Den
            som läser Centerpartiets motion om utgiftsområde 7 kommer att
            finna att vi i stort också har väckt en övergångsmotion. Vi ger
            några signaler men inte så utförligt som vi brukar göra i vanliga
            fall.
          </note>
          <note>
            Vi har i en minimalistisk motion markerat att biståndet är viktigt
            att upprätthålla på enprocentsnivån. Vi markerar de värden som
            bör gälla för biståndet. Vi ska möta klimatutmaningen, stärka
            demokratin och jämställdheten samt respektera mänskliga rättigheter.
            Sverige ska stödja frihetskämpar, stärka yttrandefriheten, förbättra
            tillgången till utbildning, inte minst för flickor, och förbättra
            hälsovården. Vi ska ge ett ambitiöst stöd vid kriser, krig och
            konflikter för att förebygga, bygga upp och skapa fungerande samhällen.
          </note>
          <note>
            I dag när Sverige firar 100-årsdagen för demokratins genomförande
            finns det partier här i riksdagens kammare som faktiskt säger
            att vi inte ska satsa på demokrati och mänskliga rättigheter och
            som vill dra ned kraftigt på biståndet, inte minst på detta område.
          </note>
          <note>
            Fru talman! För 100 år sedan fanns det också här i Sverige partier
            som tyckte att det var onödigt att satsa på demokrati och mänskliga
            rättigheter. Men det är klart att ett parti som hyllar auktoritära
            ledare som Viktor Orbán och andra, vilka inskränker demokrati
            och mänskliga rättigheter alltmer, ett sådant parti kanske man
            inte ska vara förvånad över att det inte ser värdet av demokrati
            och mänskliga rättigheter i andra delar av världen och som gav
            oss möjligheter att förändra och bygga ett Sverige av i dag. Det
            är naturligtvis också en viktig väg för att förändra för de fattigaste
            människorna i andra delar av världen.
          </note>
          <note>
            Jag vill varna dem som lyssnar på budskapen från för 100 år sedan
            i Sverige för att följa i dessa spår. Det är en riktning som leder
            bakåt och inte framåt, fru talman.
          </note>
          <note>
            Vi har från Centerpartiets sida ett särskilt yttrande. Vi kommer
            inte att delta i beslutet, och vi noterar att det är en minoritet
            i utskottet som står bakom det här.
          </note>
          <note type="speaker">
            Anf. 91 LUDVIG ASPLING (SD) replik:
          </note>
          <note>
            Fru talman! Jag får väl utgå från att en del av anförandet var
            riktad mot mitt parti.
          </note>
          <note>
            Det stämmer att vi gör vissa nedskärningar på demokratibiståndet.
            Men det är inte för att demokrati inte har ett värde i sig – det
            värdet är ju en självklarhet – utan för att den delen av biståndet
            fungerar väldigt illa.
          </note>
          <note>
            Jag skulle önska att Kerstin Lundgren tog till sig en rapport
            från Världsbanken som heter Does Foreign Aid Promote Democracy?
            och är författad av en man som heter Stephen Knack. Han finner
            att sambandet mellan demokratisering och bistånd är ”svagt”.
          </note>
          <note>
            Två andra forskare på området är Paul Collier och den zambiska
            ekonomen och biståndsexperten Dambisa Moyo. Båda varnar för att
            en för snabb och oplanerad demokratisering riskerar att destabilisera
            länderna. Moyo understryker särskilt att demokratisering av stater
            som inte har de rätta förutsättningarna leder till större problem
            än det löser.
          </note>
          <note>
            Jag skulle också rekommendera Kerstin Lundgren att faktiskt läsa
            den proposition som vi debatterar i dag. Där står att tre av fyra
            av strategimålen inom demokrati och jämställdhet inte går i rätt
            riktning och att en ökad andel går i fel riktning.
          </note>
          <note>
            Anledningen till att vi skär ned här är att resultaten är dåliga
            och att de pengarna kan användas till bättre saker i Sverige men
            också inom andra delar av biståndet, till exempel de humanitära
            delarna.
          </note>
          <note type="speaker">
            Anf. 92 KERSTIN LUNDGREN (C) replik:
          </note>
          <note>
            Fru talman! Demokrati är ingenting som händer över en natt. Det
            är ett långsiktigt arbete. Det var många kvinnor som kämpade länge
            för att svenska kvinnor skulle få den rösträtt som har gjort att
            jag kan finnas här i dag. Det var många som stod upp och slet
            på många sätt för detta under lång tid.
          </note>
          <note>
            Det är klart att om man bara har en kortsiktig bild att demokrati
            ska hända här och nu, då kanske man drar ned. Men om man ser värdet
            av ett långsiktigt arbete inser man att det kräver att vi håller
            i och håller ut om vi ska klara att nå målen om demokrati och
            mä nskliga rättigheter. Det var 70 år sedan vi fick FN:s deklaration
            om mänskliga rättigheter. Det är gans ­ ka kort tid i mänsklighetens
            historia, så vi har anledning att inte ge upp utan fortsätta.
          </note>
          <note>
            Men det är märkligt, fru talman. Jag har minsann hört – och jag
            avslöjar nu en hemlighet, men jag är lite nyfiken – att Ludvig
            Aspling talat om att det är bättre att inte satsa på bistånd till
            fattiga människor över en viss nivå, för då börjar de röra på
            sig. Utbildning, kunskap och drömmar om en bättre framtid gör
            att människor rör på sig. Det vill inte Sverigedemokraterna se,
            så jag förstår att man vill dra ned – inte lite, som Ludvig Aspling
            sa, utan 13,1 miljarder. Det är inte fy skam. Det är mycket, fru
            talman, och det kommer att drabba de fattigaste människorna, drabba
            klimatet, drabba jämställdheten, drabba hbtq-personer. Där Sveriges
            bistånd gör skillnad, där kommer Sverigedemokraterna att skära
            ned.
          </note>
          <note>
            (Applåder)
          </note>
          <note type="speaker">
            Anf. 93 LUDVIG ASPLING (SD) replik:
          </note>
          <note>
            Fru talman! Kerstin Lundgren borde vara lite mer försiktig med
            att sprida grova lögner från talarstolen. Jag har aldrig sagt
            så. Jag har aldrig hört någon från mitt parti säga så. Jag tycker
            att man ska hålla en viss ton och visa viss respekt när man för
            dessa debatter.
          </note>
          <note>
            Vad gäller att inte ge upp finns det ett problem: Vissa människor
            vägrar att ge upp projekt som inte fungerar. De fortsätter plöja
            ned miljon efter miljon i saker som inte gör någon nytta. Det
            är det vi har problem med, för dessa pengar växer inte på träd.
            Varje krona som vi satsar på biståndsprojekt är en krona som skulle
            kunna satsas på andra biståndsprojekt eller andra delar av budgeten.
            När man känner till att ett visst projekt eller ett visst område
            inte fungerar är det därför inte fel att ge upp, avsluta det och
            försöka med någonting annat i stället.
          </note>
          <note>
            (Applåder)
          </note>
          <note type="speaker">
            Anf. 94 KERSTIN LUNDGREN (C) replik:
          </note>
          <note>
            Fru talman! Det här är ett parti som säger sig vilja ta fajten
            mot den liberala demokratin, som drar ned på biståndet till demokrati
            och mänskliga rättigheter, som är tydligt med att det har en nationalistisk,
            värdekonservativ grundsyn. På den basen förstår jag att man landar
            i ungefär samma tonläge som kunde höras för drygt hundra år sedan
            här i riksdagen.
          </note>
          <note>
            Fru talman! Den vägen ska vi inte gå. Jag varnar alla som tittat
            för djupt i de sverigedemokratiska motionerna för att följa den
            vägen, för den leder inte framåt utan bakåt.
          </note>
          <note type="speaker">
            Anf. 95 YASMINE POSIO (V):
          </note>
          <note>
            Fru talman! Den här hösten har präglats av en minst sagt rörig
            och osjyst process. Först avsatte högerpartierna statsministern
            utan att ha ett hållbart alternativ. Trots att 144 rödgröna ledamöter
            är fler än 143 alliansledamöter avsatte det mindre blocket regeringen,
            dessutom med stöd av Sverigedemokraterna.
          </note>
          <note>
            Därför har vi fortfarande, 99 dagar efter valet, en övergångsregering.
            Denna övergångsregering har följt spelreglerna och lagt fram en
            övergångsbudget enligt de anvisningar som mejslats fram. Den ska
            inte innehålla reformer, vare sig sådana som gynnar de rika eller
            sådana som gynnar folkflertalet.
          </note>
          <note>
            Då väljer vissa partier att lägga fram egna motioner, som alla
            visar sig gynna dem som redan har och lämna småsmulor eller ingenting
            alls till dem som redan lever på knappa resurser. Eller vad sägs
            om det senaste jobbskatteavdraget, som ihop med höjd brytpunkt
            för statlig skatt ger högavlönade ännu mer i plånboken? Vad sägs
            om hemarbetsbidraget, som gynnar dem med flådiga boenden? Vad
            sägs om alla som kommer att bli av med jobbet när myndigheter
            ska bantas eller till och med läggas ned? En undrar ju vad Moderaterna,
            Kristdemokraterna och Sverigedemokraterna har emot lågavlönade,
            sjuka och arbetslösa när de ska piskas att arbeta medan rika ska
            ges en ännu större del av kakan.
          </note>
          <note>
            Sedan budgetramarna antogs har vi sett folk delta i stora manifesta
            ­ tioner mot försämringarna av den svenska välfärden och fjäskandet
            för de rika. Det har även skrivits namnlistor mot bland annat
            nedläggningen av Jämställdhetsmyndigheten. Jag såg inte samma
            reaktioner mot gratis me ­ diciner till barn, ökat underhållsstöd
            eller införandet av en jämställdhets ­ myndighet.
          </note>
          <note>
            När det gäller biståndet lyckades Kristdemokraterna få med Moderaterna
            på att behålla enprocentsmålet, men hur blir det de kommande åren?
            Och vad hände med Sverigedemokraternas fagra ord om att hjälpa
            på plats? Nu verkar de ha ändrat sig och kommit fram till att
            om man hjälper människor på plats kommer de människorna att fly
            hit. Därför skär de ned på biståndet med 25 procent. Det skulle
            innebära att fler kommer att tvingas leva i extrem fattigdom,
            att fler kvinnor kommer att dö i barnsäng och att fler barn kommer
            att dö under sina första levnadsår. Det visar tydligt vilken människosyn
            Sverigedemokraterna har.
          </note>
          <note>
            När det gäller utgiftsområde 7 som vi debatterar i dag har vi
            haft många turer i utrikesutskottet. Jag kan som exempel nämna
            bemyndiganderamen, som finns till för att vi ska kunna ha långsiktighet
            och effektivitet i biståndet. Ju kortare utbetalningsperioder,
            desto dyrare administration och sämre förhållanden för mottagarna.
            I det första förslaget som lades fram av Moderaterna och Kristdemokraterna
            skulle bemyndiganderamen minskas med 13 miljarder. Men efter att
            budgetchefen på UD förklarat vilka oerhörda effekter det skulle
            få lade sig Moderaterna och Kristdemokraterna på övergångsbudgetens
            nivå. Så går det när man lägger fram en servettskiss.
          </note>
          <note>
            Fru talman! Den extrema fattigdomen i världen har minskat dramatiskt
            de senaste decennierna. Åtta av tio barn får i dag vaccin mot
            mässling. Medellivslängden i världen har ökat till 70 år, och
            barnadödligheten har sjunkit till under 5 procent. Detta visar
            att det går att förändra om viljan finns.
          </note>
          <note>
            Men vår värld har avgrundsdjupa orättvisor. Klyftorna är stora
            mellan fattiga och rika länder, mellan fattiga och rika människor
            i varje land samt mellan kvinnor och män. Den rikaste procenten
            äger redan lika mycket som de övriga 99 procenten, och klyftorna
            bara ökar hela tiden.
          </note>
          <note>
            Oxfams rapport Reward Work, Not Wealth visar att 82 procent av
            förmögenhetstillväxten under 2017 gick till den rikaste delen
            – till och med den rikaste procenten – av världens befolkn ing.
            Den fattigaste halvan, 3,7 miljarder människor, fick ingen ökning
            alls.
          </note>
          <note>
            Förra året ökade antalet dollarmiljardärer snabbare än något
            tidigare år. Och vet ni – 90 procent av dem är män! Deras förmögenhetsökning
            mellan mars 2016 och mars 2017 hade kunnat utrota den extrema
            fattigdomen sju gånger om. Sju gånger om!
          </note>
          <note>
            Fattigdomen, ojämlikheten och ojämställdheten får konsekvenser.
            De senaste två åren har svälten ökat. Över 650 miljoner människor
            saknar i dag tillgång till rent vatten. Var 90:e sekund dör en
            kvinna till följd av komplikationer vid förlossning.
          </note>
          <note>
            Samtidigt ser vi hur demokratin är på tillbakagång runt om i
            världen. Reaktionära, patriarkala och rasistiska strömningar,
            ofta med stöd av en ekonomisk elit, skördar framgångar genom att
            rikta udden mot de redan mest utsatta och genom att förstöra miljön
            och klimatet. I denna tid behövs en kraftfull politik för jämlikhet,
            rättvisa och hållbar global utveckling.
          </note>
          <note>
            Fru talman! Vi i Vänsterpartiet har valt att ta ansvar trots
            att det inte är vårt fel att vi i Sverige i dag har en övergångsregering
            som är bakbunden från att göra nödvändiga reformer för att skapa
            ett jämlikt, jämställt och tryggt samhälle. Därför kommer vi i
            år inte att lämna några reservationer utan väljer att avstå från
            att delta i beslutet, med hänvisning till det särskilda yttrande
            som vi har tillsammans med Socialdemokraterna och Miljöpartiet.
          </note>
          <note>
            Jag vill ändå tydliggöra vad vi i Vänsterpartiet anser krävs
            för att få biståndet att bli träffsäkrare och bidra till att skillnaderna
            mellan fattiga och rika kan minska och så småningom utrotas.
          </note>
          <note>
            Biståndspolitiken är en del av utvecklingspolitiken. Den är en
            väldigt viktig komponent för att nå utvecklingsmålen och utrota
            fattigdomen, men den är långt ifrån den enda vägen. För varje
            biståndskrona som går från den rika delen av världen till den
            fattiga går över tio kronor tillbaka i motsatt riktning genom
            skatte- och kapitalflykt. Utifrån det samlade biståndets relativt
            sett små summor är det extra viktigt att värna biståndet.
          </note>
          <note>
            Tyvärr måste vi konstatera att utvecklingen på flera håll går
            i rakt mot ­ satt riktning. Givarländernas avräkningar för kostnader
            för flyktingmot ­ tagande har ökat kraftigt de senaste åren. EU
            driver på för att använda bi ­ stånd till militär verksamhet för
            att stoppa människor på flykt och har i allt större utsträckning
            börjat använda biståndet för att pressa fattiga länder att stoppa
            människor på flykt. Samtidigt driver flera EU-länder på för en
            bre ­ dare definition av privatsektorbistånd som riskerar att
            leda till att bistånds ­ pengar går till företag i rika länder
            i stället för till fattiga människor i fattiga länder. Det är
            skamligt.
          </note>
          <note>
            Fru talman! Utöver det jag redan har nämnt vill vi i Vänsterpartiet,
            bland mycket annat, att enprocentsmålet ska vara ett minimum.
            Vi vill säkerställa att minst hälften av biståndet går till flickor
            och kvinnor och att minst 10 procent går till sexuell och reproduktiv
            hälsa och rättigheter. Vi vill också införa ett utökat klimatbistånd
            utöver det vi redan ger i samband med enprocentsmålet. Det är
            en jämlik, feministisk biståndspolitik på en ekonomisk grund som
            gynnar många – inte bara några få.
          </note>
          <note>
            (Applåder)
          </note>
          <note type="speaker">
            Anf. 96 FREDRIK MALM (L) replik:
          </note>
          <note>
            Fru talman! Jag lyssnade med intresse på anförandet och inser
            att jag har hört det några gånger förut. För Vänsterpartiet är
            det första maj varje dag, så att säga, även här i kammaren.
          </note>
          <note>
            Jag har en konkret fråga.
          </note>
          <note>
            Jag har läst Vänsterpartiets motioner; de är ambitiösa. Det finns
            till exempel en ambitiös motion för utrikes- och biståndsfrågor
            och en motion om det krympande utrymmet för civilsamhällets organisationer.
            Där står bland annat att demokrati och mänskliga rättigheter inte
            är förhandlingsbara, vilket är något jag verkligen kan skriva
            under på.
          </note>
          <note>
            Till skillnad från många andra partier fäster Vänsterpartiet
            väldigt stor vikt vid frågan om fackliga rättigheter och strejkrätt.
            Detta är väldigt viktigt och ska också vara en del av det svenska
            biståndet.
          </note>
          <note>
            Min fråga är då varför det är så väldigt tyst när det handlar
            om just strejkrätten och rätten till facklig organisering vad
            gäller diktaturen Kuba. Där är strejkrätten och rätten att bilda
            fria fackföreningar bannlysta i grundlagen. Människor sitter fängslade
            på Kuba för att de vill strejka. Människor sitter fängslade på
            Kuba för att de vill ansluta sin organisation och kräva kollektivavtal.
          </note>
          <note>
            Till Vänsterpartiets senaste kongress skrev en av partiets lokalavdelningar
            att Sverige skulle fördjupa samarbetet med kommunistdiktaturen
            Kuba. Det yrkade partistyrelsen glädjande nog avslag på – man
            kunde ju inte vara hundra procent säker på att det skulle gå så,
            men det gjorde de.
          </note>
          <note>
            Men en del av deras motivering gör mig aningen fundersam. De
            säger att de ser Kubas stora sociala framsteg och att landet inspirerar
            människor världen över i deras kamp för social rättvisa.
          </note>
          <note>
            Min fråga är: Hur rimmar detta med det faktum att strejkrätten
            och fria fackföreningar är bannlysta på Kuba?
          </note>
          <note type="speaker">
            Anf. 97 YASMINE POSIO (V) replik:
          </note>
          <note>
            Fru talman! Tack, Fredrik Malm, för frågan, även om det förvånar
            mig något att denna och liknande frågor ställs om och om igen
            trots att vi gång på gång ger samma svar.
          </note>
          <note>
            Anledningen till att motionen inte gick igenom är att detta inte
            är partiets linje. Om vi, vilket vi skriver både i våra motioner
            och i vårt partiprogram, menar att demokrati och mänskliga rättigheter
            inte är förhandlingsbara är de inte det. Därför har vi sagt ifrån,
            såväl i artiklar som när vi har varit ute och talat med människor
            eller tagit emot besök från människor som försöker säga att det
            som händer på Kuba väl ändå inte är så allvarligt. Det stämmer
            förvisso att läskunnigheten har ökat, att alla får den sjukvård
            de har rätt till och så vidare, men vi säger fortfarande ifrån.
            Om inte alla mänskliga rättigheter uppfylls kan inte vi stå bakom
            det.
          </note>
          <note>
            Det är dags att börja ändra på frågorna. Det är dags att börja
            ändra fokusområde och gå på det som faktiskt går att kritisera
            i stället för att lyfta fram det som några få medlemmar tycker
            och uttrycker men som inte är partiets linje och som vi gång på
            gång har påvisat inte är vår politik.
          </note>
          <note type="speaker">
            Anf. 98 FREDRIK MALM (L) replik:
          </note>
          <note>
            Fru talman! Det är jättebra att alla människor kan läsa på Kuba.
            Problemet är att om de skulle läsa Fredrik Malms blogg skulle
            de kunna bli satta i fängelse för detta.
          </note>
          <note>
            Moral är jättebra, men dubbelmoral är inte dubbelt så bra. Faktum
            är att Vänsterpartiet i de motioner där man talar om rätten att
            organisera sig fackligt och rätten att strejka nämner Bangladesh,
            Indien och Kina. Det kan man göra, men man nämner aldrig de vänsterdiktaturer
            i Latinamerika där dessa rättigheter också inskränks.
          </note>
          <note>
            Det är klart att Vänsterpartiet då någonstans blir svaret skyldigt.
            Det var inte så länge sedan – det var faktiskt till och med i
            år – som Vänsterpartiets banderoll hängde på väggen i samband
            med ett hyllningsmöte för vänsterdiktaturer i Latinamerika. Det
            är klart att vi då återkommer till dessa frågor, eftersom de fortfarande
            är relevanta och väldigt viktiga.
          </note>
          <note type="speaker">
            Anf. 99 YASMINE POSIO (V) replik:
          </note>
          <note>
            Fru talman! Det skulle kunna ses som dubbelmoral om det sas i
            vårt partiprogram att vi tycker att det ska vara som på Kuba.
            Det skulle vara dubbelmoral. Men så är inte fallet, och det vet
            även Fredrik Malm. Att enskilda medlemmar sedan tyvärr gör och
            säger på det viset håller inte partiledningen – där jag inte sitter
            – med om. Det är inte heller vår etik.
          </note>
          <note type="speaker">
            Anf. 100 MAGDALENA SCHRÖDER (M) replik:
          </note>
          <note>
            Fru talman! Jag måste säga att jag uppskattar Kenneth G Forslunds
            konstruktiva och goda ton i debatten.
          </note>
          <note>
            Det var en lite annan ton i Yasmine Posios inlägg. Jag skulle
            vilja förtydliga lite när det gäller ramen för beställningsbemyndiganden.
            Det handlar helt enkel om att det finns två olika metoder för
            att hantera frågan. Det ena sättet är att man parkerar pengarna
            här, och det andra sättet är att man parkerar pengarna där. När
            vi fick garantier för att pengarna just skulle parkeras och inte
            spenderas hade vi inte heller några problem med att ändra oss.
            Lite hederlighet, tack!
          </note>
          <note type="speaker">
            Anf. 101 YASMINE POSIO (V) replik:
          </note>
          <note>
            Fru talman! Då får jag väl säga tack för förklaringen, Magdalena
            Schröder! Samtidigt går det inte att komma ifrån att det är sådant
            som man hade kunnat ta reda på tidigare, innan man lade fram förslagen.
            Det visar trots allt vilken servettskiss den här budgeten är.
          </note>
          <note type="speaker">
            Anf. 102 MAGDALENA SCHRÖDER (M) replik:
          </note>
          <note>
            Fru talman! Det stämmer inte. Det låter på Yasmine Posio som
            att vi ursprungligen har gjort en neddragning på beställningsbemyndigandet
            i motionen. Men det var en förlängning från den ram som finns
            i dag och som vi föreslog skulle gälla nästa år. När vi fick reda
            på att man egentligen behövde 103 miljarder och att regeringen
            hade räknat upp detta och när vi fick garantier för att pengarna
            skulle parkeras såg vi inte heller några problem med att ändra
            oss.
          </note>
          <note>
            Jag hörde något som lät lite annorlunda än i inlägget. Jag skulle
            vilja upplysa dig, Yasmine, om att vi politiker inte har pengar.
            Vi tar pengar från människor som arbetar. Jag skulle vilja fråga
            dig: Vad vill Vänsterpartiet göra för att säkerställa att svenska
            skattebetalare får se resultat av sitt givande i biståndspolitiken?
          </note>
          <note type="speaker">
            Anf. 103 YASMINE POSIO (V) replik:
          </note>
          <note>
            Fru talman! Återigen: Dessa 103 miljarder kom inte som en överraskning
            för er. De stod med redan tidigare i övergångsregeringens budget.
            Om ni hade tagit er tid att verkligen grotta ned er och tagit
            reda på vad det får för konsekvenser när ni lägger fram er servettskissbudget
            hade ni redan från allra första början kunnat se till att detta
            inte hade hänt.
          </note>
          <note>
            Vi ser till att säkerställa detta genom att vi följer de utvärderingar
            som görs dels av olika myndigheter, dels – och till väldigt stor
            del – av civila organisationer. Det är tack vare att vi ser till
            att civila organisationer får bistånd och stöd som vi kan få ett
            ordentligt ansvarsutkrävande. Det gäller inte bara dem som redan
            har mycket utan också det folk som drabbas av att man inte följer
            de regler som gäller.
          </note>
          <note type="speaker">
            Anf. 104 ANDRE VICE TALMANNEN:
          </note>
          <note>
            Jag vill påminna ledamöterna om att tala via talmannen och inte
            dua varandra i kammaren utan använda för- och efternamn.
          </note>
          <note type="speaker">
            Anf. 105 FREDRIK MALM (L):
          </note>
          <note>
            Fru talman! Vi har nu att debattera utgiftsområde 7 i statsbudgeten.
            Det är det som rör bistånd eller utvecklingssamarbete, som det
            mer korrekt heter.
          </note>
          <note>
            Det binds även ihop en del med utrikespolitik och en del andra
            frågor, och det är ett stort område i statens budget. Vi ger i
            Sverige 1 procent av vår bruttonationalinkomst till bistånd. Den
            ambitionen har Liberalerna, precis som övergångsbudgeten och även
            den överenskommelse mellan Moderaterna och Kristdemokraterna som
            nu ser ut att gå igenom i Sverige. Det är glädjande.
          </note>
          <note>
            Men det finns rätt stora orosmoln på himlen. Det går en våg av
            antilibe ­ rala idéer över världen. Populistiska och auktoritära
            strömningar vinner anhängare både i regeringskanslier och på Twitter,
            om man säger så. Cen ­ trala liberala värden som öppenhet, demokrati,
            frihandel och jämställdhet hotas i dag från flera olika håll.
            Det är därför nödvändigt, men ingalunda okontroversiellt, att
            svensk utrikespolitik och biståndspolitik har demo ­ kratifrämjande
            som det övergripande målet.
          </note>
          <note>
            Vi i Liberalerna vill stärka världens demokratier och öka engagemang
            ­ et för de mänskliga rättigheterna. Globalisering, frihandel
            och internatio ­ nellt samarbete skapar fantastiska möjligheter
            att stärka demokratin och öka friheten för enskilda individer.
          </note>
          <note>
            Världen behöver ett mer transparent, handlingskraftigt och trovärdigt
            FN. Europa behöver ett EU som står upp mot populism och som värnar
            demokratin och dess olika grundpelare. Det är därför viktigt att
            Sverige inte vacklar på den internationella scenen. Sverige ska
            tvärtom gå i täten för demokrati och stå emot extremism och populism.
          </note>
          <note>
            Demokrati behöver vara vägledande i Sveriges arbete internationellt,
            inte minst inom biståndet. Liberalerna anser att demokratiska
            reformer långsiktigt löser – eller i alla fall bidrar till att
            lösa – rätt många av de problem som finns . Om vi får mer yttrandefrihet
            och pressfrihet kommer fler människor att granska korruption och
            maktmissbruk. Om vi får fungerande fria val kan invånarna rösta
            bort ansvarslösa politiker. Demokratiska stater världen över satsar
            mer på forskning och välfärd än vad icke-demokratiska länder gör.
            Länder som väljer demokratiska reformer tar en större del av globaliseringens
            framgångar och en växande ekonomi.
          </note>
          <note>
            När freden nu på flera håll och många platser hotas är det särskilt
            viktigt att Sverige och Europeiska unionen i vår utrikes- och
            biståndspolitik intensifierar just detta arbete och även stöder
            enskilda individer som vågar stå upp för frihet och som trotsar
            auktoritära och diktatoriska regimer.
          </note>
          <note>
            Vi vill från Liberalernas sida arbeta för att det svenska biståndet
            används mer effektivt och att det gör skillnad för de människor
            som verkligen behöver det. Det finns en hel del att säga om svensk
            biståndspolitik – både positivt och negativt. Ofta hör man det
            negativa, men det finns också mycket positivt, där Sverige på
            olika sätt bidrar till att människor kan få ett bättre liv och
            en bättre tillvaro. Det är viktigt att lyfta fram vårt ambitiösa
            stöd till humanitära hjälporgan. Det bidrar till att människor
            som tvingas att leva i tält nära ett konfliktområde eller människor
            som på olika sätt tvingas på flykt eller drabbas av epidemier,
            jordbävningar och andra naturkatastrofer kan få hjälp.
          </note>
          <note>
            Det finns dock också en del som är negativt. Dit hör inte minst
            det svenska biståndet till Tanzania i Östafrika. I årtionden har
            Sverige varit en av de mest generösa givarna till Tanzania, men
            nu tycks vårt utvecklingssamarbete mest handla om nostalgi. Det
            går på tomgång.
          </note>
          <note>
            Samtidigt utvecklas Tanzania i en mycket destruktiv riktning
            med hets mot minoriteter som ett av dess kännetecken. Det är rena
            häxjakten man bedriver på hbtqi-personer i Tanzania. Det är dags
            att Sveriges stöd till landets myndigheter avbryts. Tanzania är
            fortfarande en av Sveriges stör ­ sta biståndsmottagare. Enligt
            vår bistånd smyndighet Sida gav Sverige 1,1 miljarder kronor i
            bistånd till Tanzania förra året. Hundratals miljoner av detta
            stöd går till landets statsadministration och myndigheter, som
            kontrolleras av samma regim som begår övergreppen. Genom denna
            typ av kravlöst bistånd bidrar Sverige till att stärka auktoritära
            regimer. Det kan inte vara rimligt.
          </note>
          <note>
            Vårt bistånd ska gå till dem som vill stärka demokratin, genomföra
            reformer och öka friheten för sina invånare men som av olika anledningar
            inte har kommit ända dit och behöver svensk hjälp för att göra
            dessa förbättringar.
          </note>
          <note>
            Det är dock orimligt att Sverige ska pumpa in sina medborgares
            och invånares skattemedel i regimer och statsadministrationer
            som motarbetar reformer och mänskliga rättigheter och i länder
            där utvecklingen går bakåt. Inte på några andra områden tillämpar
            vi principen att ju värre det blir, desto mer får du – förutom
            uppenbarligen i vissa sammanhang i biståndet.
          </note>
          <note>
            Fru talman! Fallet Tanzania är inte unikt. Hbtq-personers rättigheter
            hotas och är närmast obefintliga i många länder i världen, och
            det är en följd av diktatur, dålig respekt för individens frihet
            och urgamla normer som stämplar ut sexuella minoriteter. I 85
            länder, alltså i nästan vartannat land i världen, klassas homosexualitet
            som ett brott. Samtidigt är en rad av dessa länders myndigheter
            mottagare av bistånd från Sverige, så vi del ­ finansierar detta
            förtryck.
          </note>
          <note>
            Liberalerna vill därför att Sverige inte ska fortsätta att betala
            ut utveck ­ lingsbistånd till länder som inte utvecklas i demokratisk
            riktning.
          </note>
          <note>
            Det är förvånande att den rödgröna regeringen inte har vidtagit
            åtgärder vad gäller Tanzania. Givetvis måste det få konsekvenser
            om en regering agerar på det sätt som just Tanzanias gör.
          </note>
          <note>
            Fru talman! Det finns flera andra exempel på detta. Inte minst
            gäller det undfallenheten inför de övergrepp som pågår i Palestina,
            där Sverige fortsätter att plöja in kravlöst bistånd. Detsamma
            gäller den överdrivna tron på att den totalitära kommunistregimen
            på Kuba skulle ha något som helst intresse av en dialog för demokratiska
            reformer. Den har inte visat tillstymmelse till intresse för detta
            på nästan 60 år, och inget tyder på att det är någon som helst
            förändring i sikte.
          </note>
          <note>
            Fru talman! Liberalerna hade både en egen budgetmotion och en
            egen motion för detta utgiftsområde. Men våra budgetramar föll
            i en tidigare votering i riksdagen, så jag hänvisar till vårt
            särskilda yttrande.
          </note>
          <note type="speaker">
            Anf. 106 KENNETH G FORSLUND (S) replik:
          </note>
          <note>
            Fru talman! Det är absolut inget fel på Fredrik Malms värderingar
            och engagemang, men ibland kan Fredrik Malm bli lite väl kategorisk
            och uppfylld av sitt eget engagemang.
          </note>
          <note>
            Precis som jag förklarade för Ludvig Aspling tidigare handlar
            biståndet till Tanzania inte om ett generellt budgetstöd som den
            tanzaniska reger ­ ingen får göra vad den vill med. Det är ett
            sektorsstöd till en sektor i statsförvaltningen som vi åtminstone
            tidigare har trott kan vara en positiv kraft i utvecklingen av
            landet. Stödet går till finansdepartementet för att utveckla dess
            verksamhet.
          </note>
          <note>
            På vilket sätt menar Fredrik Malm att ett indraget bistånd till
            det tanzaniska finansdepartementet skulle förbättra situationen
            för hbtqi-personer i Tanzania?
          </note>
          <note>
            Jag vill dock inte utesluta att detta i slutänden kan bli en
            av Sveriges reaktioner på det vi nu upplever, som är fruktansvärt.
            Men jag tycker att Fredrik Malm, precis som Ludvig Aspling, far
            fram väldigt fort och kanske också något ogenomtänkt.
          </note>
          <note>
            Det är inte så att det svenska biståndet till något land är kravlöst.
            Det går in utifrån strategier och noggrann programmering och det
            följs upp hela tiden, och i de fall det inte fungerar och man
            inte följer de regler och värderingar vi sätter upp dras biståndet
            in.
          </note>
          <note type="speaker">
            Anf. 107 FREDRIK MALM (L) replik :
          </note>
          <note>
            Fru talman! Det är inte så att regimen, skolan och sjukvården
            i Tanzania är helt åtskilda, utan det är regimen och regeringen
            i Tanzania som ansvarar för sina myndigheter.
          </note>
          <note>
            Det finns tre problem med det resonemang Kenneth G Forslund för.
            Det första är det man kallar fungibilitet, det vill säga att man
            säger att man inte ger pengar till regimen utan till sjukvården.
            Regeringen kan ju låta dessa pengar gå dit och sedan använda motsvarande
            medel till andra sektorer. Det kan handla om att köpa vapen, trycka
            propaganda mot minoriteter eller vad nu regimen anser vara viktigt
            att göra. Man kan alltså inte säga att man stöder just en specifik
            del, för det innebär stora möjligheter för regimen i landet att
            omdisponera sina egna resurser.
          </note>
          <note>
            Det andra problemet är att detta stärker regeringen i landet
            rent allmänt. Jag vet inte om man behöver stärka regeringen i
            Tanzania så mycket mer, för den har redan styrt i 40 år. Det verkar
            vara svårt för oppositionen i Tanzania, även om den är enad, att
            kunna vinna ett val i landet. Det är delvis på grund av att landets
            styrande elit, som har monopol på makten och har haft så i årtionden,
            med hjälp av dessa biståndskontakter och den legitimitet det skapar
            kan visa att man är garanten för olika insatser runt om i landet.
          </note>
          <note>
            Det tredje och mycket viktiga problemet är att Sverige genom
            detta bistånd sänder en mycket konstig signal. Sverige säger att
            det inte spelar någon roll vad en regering, i detta fall regeringen
            i Tanzania, gör, för man får pengar i alla fall. Det kan inte
            vara rimligt att Sverige som är en sådan stor och ambitiös biståndsgivare
            tar så lätt på denna typ av övergrepp.
          </note>
          <note type="speaker">
            Anf. 108 KENNETH G FORSLUND (S) replik:
          </note>
          <note>
            Fru talman! Nej, Sverige tar inte lätt på dessa övergrepp. Tvärtom
            har Sverige fört fram hård kritik, och det gör också EU. Det är
            i den änden vi ska börja, genom att använda de kontaktytor vi
            har för att föra fram våra synpunkter och vår kritik. Men vi ska
            inte utesluta att det i långa loppet också kan få andra konsekvenser,
            möjligen i form av neddraget bistånd. Men jag tycker att Fredrik
            Malm far fram för fort.
          </note>
          <note>
            Kvar är frågan som jag ställde till Fredrik Malm: På vilket sätt
            kan indraget bistånd till det tanzaniska finansdepartementet förbättra
            situa ­ tio ­ nen för hbtqi-personer? Det finns de i Tanzania
            som är oroliga för att ett sådant agerande till och med skulle
            öka pressen på hbtqi-personer och att de skulle få skulden.
          </note>
          <note>
            När det gäller diskussionen om överflyttning mellan olika budgetområden
            är detta omdiskuterat i forskningen.
          </note>
          <note type="speaker">
            Anf. 109 FREDRIK MALM (L) replik:
          </note>
          <note>
            Fru talman! Jag blir lite bekymrad när Kenneth G Forslund säger
            att jag far fram för fort. Jaha, låt oss ta det lite långsammare
            då och fråga oss hur många fler sådana här miliser som ska startas
            för att jaga minoriteter i Tanzania. Hur mycket ska korruptionen
            och maktmissbruket öka i landet innan Kenneth G Forslund tycker
            att det är dags för Sverige att vidta åtgärder?
          </note>
          <note>
            Sanningen är att Sverige ger ett antal hundra miljoner till myndighet
            ­ erna i Tanzania varje år. Det utgör dock mindre än 1 procent
            av den sam ­ lade statsbudgeten i Tanzania. Det betyder att om
            Sverige visar en starkare lojalitet med svenska skattebetalare
            och säger att vi inte vill att våra medel går till ett land där
            utvecklingen går bakåt och där man begår dessa över ­ grepp utan
            att vi i stället kanaliserar våra resurser i andra biståndsmottagar
            ­ länder får nog Tanzania faktiskt klara av att allokera om resurser
            till dessa sektorer om man anser dem viktiga.
          </note>
          <note type="speaker">
            Anf. 110 ANNICA HJERLING (MP):
          </note>
          <note>
            Fru talman! Det är med blandade känslor ja g står i kammaren
            och debatterar biståndsbudgeten för 2019. Utifrån det rådande
            politiska läget hade jag hoppats stå här och tala väl om en avskalad
            övergångbudget, en budget byggd på ett fåtal principer för att
            värna ordning och reda i den situation vi befinner oss i, efter
            ett val och innan en regering tillträder.
          </note>
          <note>
            Övergångsbudgeten var ingen progressiv budget; politiska ambitioner
            fick stå åt sidan. Men den stod för ordning och reda i styret
            av ett land med en övergångsregering.
          </note>
          <note>
            Fru talman! Jag är stolt över Sveriges utrikes- och utvecklingspolitik
            och över den röst vi har i världen. Jag är stolt över det svenska
            biståndet, som är rankat som bäst i världen. Jag är självklart
            också stolt över Sveriges minister för klimat, utvecklingsarbete
            och bistånd, som är miljöpartist.
          </note>
          <note>
            Det är väldigt bra att vi här i kammaren i stort sett har samsyn
            kring enprocentsmålet. Men allt tal om långsiktighet och förutsägbarhet
            i biståndspolitiken ekar ganska tomt när Moderaterna och Kristdemokraterna
            i det parlamentariska läge vi nu befinner oss i utan att blinka
            lägger fram en gemensam budgetmotion som vinner stöd i kammaren
            med hjälp av SD.
          </note>
          <note>
            Fru talman! Vi är i ett läge där världen håller på att transformeras
            i grunden. Ojämlikheten skenar och den auktoritära högerpopulismen
            växer. På många håll utmanas de mest grundläggande värderingarna
            och mänskliga rättigheter av konservativa krafter. Antalet människor,
            vuxna och barn, som drabbas av katastrofer växer för varje år.
            Vi ser också bakslag för kvinnorättsaktivister, inte minst i och
            med det krympande demokratiska utrymmet.
          </note>
          <note>
            Vi måste fortsätta att stå upp för yttrandefrihet, för dem som
            försvarar mänskliga rättigheter, för oliktänkande och för pluralism
            i det civila samhället. Kvinnors rätt och möjlighet att delta
            i de rum där besluten fattas är av högsta prioritet.
          </note>
          <note>
            Det handlar såklart också om klimatförändringarna. Klimatförändringarna
            är en realitet som varenda människa med politiskt ansvar borde
            göra allt för att bromsa.
          </note>
          <note>
            Fru talman! År 2018 går till historien som året då utsläppen
            globalt ökat mest någonsin. Det är alarmerande bråttom nu, och
            världen behöver samla kraft och öka takten för att vi ska kunna
            vända utvecklingen de närmaste tio åren.
          </note>
          <note>
            Jag måste erkänna att jag först blev positivt överraskad av M:s
            och KD:s klimatfokus inom biståndet. Men vid närmare genomläsning
            hittar jag ingen ny skarpare styrning. I varenda relevant strategi
            – bilateral, multilateral eller global – har regeringen den förra
            mandatperioden fört in miljö, klimat och hållbart nyttjande av
            naturresurser som en viktig prioritering.
          </note>
          <note>
            Det kanske mest väsentliga är att M och KD tar 1 miljard av fattiga,
            döper om det till klimatbistånd och se da n ger tillbaka det.
            Detta kan knappast ses som en ökning av klimatbiståndet, då det
            inte är additionellt. Ni har inte ökat biståndsramen. Tvärtom
            ville ju ni i Moderaterna till att börja med sänka den lite, innan
            ni skrev ihop er med Kristdemokraterna.
          </note>
          <note>
            Fru talman! Vi kan inte fly vårt klimatansvar och låta de fattiga
            länd ­ erna göra hela jobbet. Det står i strid med Parisavtalet,
            där alla länder åtagit sig att minska utsläppen inom landets gränser.
            M:s och KD:s omprioritering i biståndsbudgeten ska ställas mot
            de miljarder av nedskärningar som nu kommer att göras på klimatarbetet
            här i Sverige.
          </note>
          <note>
            Sverige är ett litet land med stort inflytande. Långsiktiga strategier
            och förutsägbarhet i den svenska biståndspolitiken har avgörande
            effekt på resultaten till exempel i internationella klimatförhandlingar.
            Brist på detsamma skapar osäkerhet och riskerar att resultera
            i onödiga låsningar.
          </note>
          <note>
            Isabella Lövin kom precis hem från Katowice och klimatförhandlingarna
            där. Vad vi gör här hemma spelar en oerhört stor roll för den
            trovärdighet vi har byggt upp de senaste fyra åren. Vi kan inte
            kräva av andra länder att de ska dra ned sina utsläpp om vi inte
            gör detsamma här. Världen behöver fortsatt svenskt klimatledarskap.
          </note>
          <note>
            Därför måste jag säga att jag är bedrövad över den M-KD-budget
            som röstats fram här i kammaren med stöd av SD, det enda parti
            i kammaren som inte står bakom enprocentsmålet. I sin egen budgetmotion
            skär SD ned biståndet med hela 11 miljarder. Det gäller särskilt
            satsningar som rör demokrati, mänskliga rättigheter och jämställdhet.
          </note>
          <note>
            Detta är en väldigt oroande utveckling även inför nästa års budgetdebatt.
            Vad kommer vi att ha att ta ställning till då om det högerkonservativa
            blocket i svensk politik tillåts att bli regeringsbärande med
            stöd av SD?
          </note>
          <note>
            Fru talman! Målet för svenskt internationellt bistånd, som det
            är fastlagt av riksdagen, är att skapa förutsättningar för bättre
            levnadsvillkor för människor som lever i fattigdom och förtryck.
          </note>
          <note>
            I dag ser vi att fattigdom koncentreras till sviktande och konfliktfyllda
            länder. Konflikterna är också mer utdragna än tidigare. Arbetet
            för fred handlar om att lösa de konflikter som pågår men också
            om långsiktiga och förebyggande insatser för att konflikterna
            inte ska kunna få fäste. Detta präglade regeringens fredsarbete
            under föregående mandatperiod, och den inriktningen behöver fortsätta.
            Vi måste finnas närvarande i just de länder som har det allra
            svårast. I detta sammanhang är det också nödvändigt att bekämpa
            klimatförändringarna och de resursbrister ett förändrat klimat
            ger.
          </note>
          <note>
            Överlag kräver de globala utmaningarna ännu mer och närmare samarbete
            mellan länder, multilaterala organisationer, civilsamhälle, företag
            och forskning. Vårt engagemang för Agenda 2030 är bara ett exempel.
            Jag kan inte nog betona vikten av att fortsätta hålla i det holistiska
            arbetet och synsättet.
          </note>
          <note>
            Vi har elva år på oss att uppnå de globala målen. Det är väldigt
            kort tid. Vi har framför oss ett gigantiskt arbete som inte ska
            eller kan vara avhängigt av biståndet. Hela det ekonomiska systemet,
            civilsamhället, lokalsamhällen, företag och politik måste leverera
            för att vi ska ha möjlighet att lyckas. Och vi måste lyckas.
          </note>
          <note>
            Därför ska vi med all kraft hålla i de viktigaste prioriteringarna
            i vår biståndspolitik: att stärka demokrati och jämställdhet,
            möta klimatutmaningarna och öka respekten för mänskliga rättigheter.
            Det här är grundläggande värden och byggstenar för en hållbar
            utveckling och en fredlig värld.
          </note>
          <note>
            MP deltar inte i beslutet utan har lämnat ett särskilt yttrande
            tillsammans med Socialdemokraterna och Vänstern.
          </note>
          <note>
            (Applåder)
          </note>
          <note type="speaker">
            Anf. 111 MAGDALENA SCHRÖDER (M) replik:
          </note>
          <note>
            Fru talman! Klimatet kan inte vänta, stod det på Miljöpartiets
            valaffischer under valrörelsen. Jag håller verkligen med. Men
            återigen skulle jag vilja påminna kammaren om att politiker inte
            har pengar, utan tar pengar. Därför måste varje krona som investeras
            investeras där den gör som mest nytta för klimatet. Klimatet kan
            som sagt inte vänta.
          </note>
          <note>
            Vi i Moderaterna och Kristdemokraterna föreslår i vår budget
            att 1 miljard extra ska gå till internationellt klimatbi stånd.
            Vi föreslår också att 10 procent av satsningarna på bilaterala
            samarbeten ska gå till att minska utsläppen. Jag skulle vilja
            fråga Miljöpartiet, fru talman, om Miljöpartiet tycker att 1 miljard
            extra till internationellt klimatbistånd är en dålig prioritering.
          </note>
          <note type="speaker">
            Anf. 112 ANNICA HJERLING (MP) replik:
          </note>
          <note>
            Fru talman! Vi kan inte fly vårt klimatansvar och begära att
            andra länder ska göra det vi inte gör här hemma. Ni har inte redovisat
            varifrån ni tar den extramiljard som ni lägger på biståndsbudgeten.
            Klimatkonventionen uttrycker explicit att klimatfinansiering måste
            vara additionell. Jag uppfattar inte att ni har ökat biståndsramen.
            Alltså tar ni från någonting för att lägga på någonting annat.
            Jag vet inte om det är att göra mest nytta för pengarna. Det måste
            också ställas mot de miljarder i nedskärningar som ni gör på hemmaplan.
          </note>
          <note>
            Det handlar inte om att göra antingen eller. Det handlar i det
            här läget om att göra både och.
          </note>
          <note type="speaker">
            Anf. 113 MAGDALENA SCHRÖDER (M) replik:
          </note>
          <note>
            Fru talman! Självklart ska vi inte fly vårt ansvar. Men vi måste
            också göra allt vi kan för att minska utsläppen. Det gör vi dels
            här hemma, dels och framför allt i världen. Varje krona måste
            investeras där den gör som mest nytta.
          </note>
          <note>
            Fru talman! Det har kommit stark kritik från talarstolen mot
            att vi i Moderaterna har gått fram med vår politik, att vi för
            den politik vi lovade väljarna att driva och att vi också lägger
            fram den för kammaren att debattera och besluta om. Jag måste
            fråga Miljöpartiet om ni tycker att det är fel att partier efter
            ett val gör vad de kan för att få genomslag för den politik de
            lovade väljarna att driva.
          </note>
          <note type="speaker">
            Anf. 114 ANNICA HJERLING (MP) replik:
          </note>
          <note>
            Fru talman! Jag tackar för ytterligare en fråga. Ja, jag tycker
            att det är fel att man tar chansen att ta en genväg till att få
            igenom sin politik när vi har en övergångsregering. Det skapar
            en ryckighet och en oförutsägbarhet för till exempel myndigheter.
            Det var även märkbart under det klimattoppmöte som ägde rum i
            helgen. Det är svårt att följa vad den här regeringen som övergångsregering
            kan göra och inte kan göra. Jag tycker alltså att det är fel.
          </note>
          <note>
            (Applåder)
          </note>
          <note type="speaker">
            Anf. 115 MAGDALENA SCHRÖDER (M):
          </note>
          <note>
            Fru talman! Det känns väldigt stort och speciellt att få hålla
            mitt jungfrutal i riksdagen just i dag när vi firar 100 år av
            demokrati i Sverige. Det känns stort och fint.
          </note>
          <note>
            När det kommer till biståndspolitiken finns det mycket att vara
            stolt över som svensk. Vi har tagit ett enormt ansvar för världens
            nödställda. Sverige är ett av få länder som når upp till FN:s
            rekommendation om att 0,7 procent av bni ska gå till bistånd.
            Enprocentsmålet ligger fast. Det innebär att vi i budgeten för
            2019 lägger drygt 50 miljarder på biståndet. Det kan jämföras
            med resurserna vi lägger på det militära försvaret, rättsväsendet,
            föräldraförsäkringen eller universitet och högskolor.
          </note>
          <note>
            Biståndets uppgift är bidra till att skapa förutsättningar för
            människor att lyfta sig ur fattigdom och förtryck. De övergripande
            målen för Sveriges utvecklingssamarbete måste vara att hävda människovärdet,
            höja de fattigaste människornas levnadsnivå och främja mänskliga
            rättigheter och demokrati.
          </note>
          <note>
            Även om det finns mycket att vara stolt över finns också en hel
            del förbättringspotential. För många av regeringens strategier
            de senaste åren har utvecklingen gått i oönskad riktning. Bara
            två av tio biståndsprojekt lever vidare när Sida slutat finansiera
            dem. Det är alltså åtta av tio som inte har varit hållbara.
          </note>
          <note>
            Transparensen i biståndet är långt ifrån tillfredställande. Openaid,
            där insatser ska redovisas och kunna följas upp, lämnar fortfarande
            mycket att önska. Detta måste en ny regering ta tag i.
          </note>
          <note>
            Vi moderater kräver en ansvarsfull hantering av biståndet. Det
            innebär högt ställda krav på ekonomisk styrning och rapportering,
            kamp mot korruption i både biståndsorganisationer och samarbetsländer
            och en beredskap att agera mot missförhållanden. Sveriges bistånd
            ska komma med krav, och om kraven inte möts måste det få konsekvenser,
            exempelvis genom frysta utbetalningar.
          </note>
          <note>
            Effektiviteten i biståndet behöver öka, och vi behöver skärpa
            prioriteringarna. Biståndet ska fokuseras där det behövs som mest
            och till de mest utsatta. Därför bör biståndet fokuseras till
            färre länder. Genom att fokusera på färre saker och säkerställa
            att de verkligen ger optimala resultat är vi övertygade om att
            vi kan göra mer gott och få mer resultat för våra insatser.
          </note>
          <note>
            Jag tänkte nu redogöra för ett antal av de prioriteringar som
            vi vill se inom biståndspolitiken.
          </note>
          <note>
            Vi vill stärka det humanitära stödet vid kriser och katastrofer
            och stärka det multilaterala kärnstödet. Det multilaterala stöd
            som Sverige ger till en rad olika FN-organ bör fokuseras och i
            större utsträckning än tidigare samlas hos de organ som har störst
            verksamhet bland flyktingar och som arbetar med barns säkerhet
            och rättigheter. För att i större utsträckning möjliggöra detta
            höjer också Moderaterna och Kristdemokraterna ramen för beställningsbemyndiganden
            från 90 till 103 miljarder.
          </note>
          <note>
            Vi vill se en förbättrad miljö- klimatpåverkan.
          </note>
          <note>
            Vi vill arbeta för jämställdhet och SRHR.
          </note>
          <note>
            Vi vill bekämpa förtryck mot minoriteter och oliktänkande.
          </note>
          <note>
            På alltför många håll förföljs människor i dag för sin tro och
            drivs på flykt från sina hem under de mest vedervärdiga hot. Religions-
            och övertygelsefriheten är en viktig fråga att ta hänsyn till
            i utformningen av svenskt utvecklingssamarbete. Det handlar om
            frihet från tvång, om frihet att uttrycka sig och om icke-diskriminering.
            Därför bör nya landstrategier som tas fram alltid innehålla en
            analys av situationen för religions- och övertygelsefriheten.
          </note>
          <note>
            Vi vill stärka det civila samhället. Enskilda organisationer
            är inte bara oersättliga som genomförare av offentligt bistånd
            utan också mycket betydelsefulla då de ger oss enskilda människor
            en möjlighet att ge ur egen ficka och vara med och ta ansvar för
            utvecklingen i världen. I stora delar av världen begränsas i allt
            större utsträckning människors möjlighet att organisera sig. Sverige
            måste sätta hårdare press på partnerländer där det civila samhällets
            utrymme krymper.
          </note>
          <note>
            Sist men inte minst handlar det om jobb och frihandel. Forskning
            visar att den ekonomiska tillväxten i mottagarländer till ytterst
            liten del är biståndets förtjänst. I stället beror tillväxten
            alltmer på breda ekonomier där jordbrukets roll krymper och andra
            samhällssektorer växer. Jobb, vilket är vad fattiga mest av allt
            önskar sig, skapas till 90 procent inom den privata sektorn. Det
            är en oerhört viktig insikt att ha med sig i biståndspolitiken.
            Vägen ur fattigdom går via ekonomisk tillväxt och handel. För
            att vinna kampen mot fattigdomen krävs mer frihandel. Fler entreprenörer
            och en bred samverkan med privata aktörer är en förutsättning
            för positiv utveck ­ ling i samarbetsländerna.
          </note>
          <note>
            Fru talman! Jag kan inte låta bli att återigen nämna målet med
            biståndet, att lyfta människor ur fattigdom och förtryck. Ytterst
            borde målsättningen vara att helt och hållet kunna avskaffa utvecklingsbiståndet
            och att det inte längre ska behövas. Vägen dit är såklart oerhört
            lång, möjligtvis oändlig. Men ett bistånd med resultat i fokus
            borde rimligtvis också gå hand i hand med en nollvision. För att
            ta steg i den riktningen måste vi ärligt granska vad som fungerar
            och varför, vad som inte fungerar och varför samt hur digitaliseringens
            möjligheter kan användas.
          </note>
          <note>
            Det är viktigt att aldrig luta sig tillbaka och vara nöjd enbart
            för att man är en stor givare. Det viktigaste är inte summan på
            våra utbetalningar utan resultaten av våra insatser. Här har svenska
            skattebetalare rätt att ställa krav på att biståndet gör skillnad.
          </note>
          <note>
            Det är ju så – det blir tredje gången jag säger det här i dag
            – att politiker inte har pengar, utan politiker tar pengar ifrån
            människor som arbetar. I en värld där behoven är oändliga är det
            viktigt att vi säkerställer att svenska skattebetalares pengar
            går till de biståndsinsatser där de gör som mest nytta. Det ställer
            krav på resultatuppföljning, transparens och förmågan att våga
            prioritera. Svenskt bistånd kan inte göra allt. Men där svenskt
            bistånd verkar ska skattebetalarna se resultat av sitt givande.
          </note>
          <note>
            Med detta yrkar jag bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 116 YASMINE POSIO (V) replik:
          </note>
          <note>
            Fru talman! Magdalena Schröder talade i sitt anförande varmt
            om att bistånd ska träffa rätt och vara väldigt effektivt. Som
            Magdalena Schröder själv poängterade har det tre gånger sagts
            att politiker inte har pengar utan tar pengar.
          </note>
          <note>
            Men skatter är något som vi demokratiskt beslutar om och som
            vi politiker fått förtroende att förvalta. Låt mig poängtera att
            kapitalister inte heller bara plötsligt har fått pengar utan har
            tagit dem från arbetares mervärdesbildande arbete. Det är något
            som inte beslutas om gemensamt.
          </note>
          <note>
            Jag skulle vilja veta hur Magdalena Schröder ser på enprocentsmålet.
            Moderaterna vill inte uppnå det förrän år 2022. Tack vare Kristdemokraterna
            lyckades det ses till att den sänkningen inte skedde redan i år.
            Men hur ser det ut kommande år? Kommer Moderaterna att driva igenom
            sin politik och minska biståndet för att långsamt uppnå målet
            först 2022?
          </note>
          <note>
            Trots allt skulle era minskningar om de gick igenom försämra
            långsiktigheten i biståndet. Samtidigt skulle det krävas större
            administration när biståndet ändras över tid mot vad mottagarna
            hade förväntat sig, och det skulle minska effektiviteten.
          </note>
          <note>
            Min andra fråga gäller privatsektorbiståndet. Det har många gånger
            visat sig att det har gått till företag i rika länder i stället
            för till fattiga människor i fattiga länder. Vi i Vänsterpartiet
            har inga som helst problem med att stärka länders infrastruktur
            och governance så att befolkningen i respektive land kan starta
            egna företag och i dessa betala ut löner som går att leva på.
            Men att som i dag låta bistånd gå till företag i rika länder kan
            väl ändå inte Magdalena Schröder se som att biståndet träffar
            rätt.
          </note>
          <note type="speaker">
            Anf. 117 MAGDALENA SCHRÖDER (M) replik:
          </note>
          <note>
            Fru talman! Som Yasmine säkert känner till ändrade man för ett
            antal år sedan sättet att räkna på enprocentsmålet. Moderaterna
            står bakom enprocentsmålet, och vi hade en trappa för hur man
            skulle nå upp till målet med det nya sättet att räkna.
          </note>
          <note>
            Det är inte helt oproblematiskt att i väldigt hög takt öka biståndsramen.
            Moderaterna hade trots detta i sin budgetmotion en ökning av biståndsramen,
            dock inte lika hög som den regeringen hade i övergångsbudgeten.
          </note>
          <note>
            Vad gäller biståndet sa jag i mitt anförande att vi vill ha en
            tydlig granskning av vad som fungerar och inte fungerar. Det som
            fungerar ska vi göra mer av, och det som inte fungerar ska vi
            göra mindre av.
          </note>
          <note type="speaker">
            Anf. 118 YASMINE POSIO (V) replik:
          </note>
          <note>
            Fru talman! Tack, Magdalena Schröder, för försöken till svar!
            Men jag fick fortfarande inget tydligt svar när det gäller privatsektorbiståndet.
            När ni nu ändå vill se att det träffar rätt, hur träffar det rätt
            när det går till rika företagare i rika länder?
          </note>
          <note>
            Magdalena Schröder nämner ofta att skattebetalarna måste få veta
            vart biståndspengarna går. Dels dokumenteras det noga redan när
            de fördelas vart de går någonstans, dels görs det utvärderingar
            av ackrediterade utvärderare och civila organisationer.
          </note>
          <note>
            Min fråga till Magdalena Schröder är: Finns det någon gräns för
            hur mycket skattemedel som ska gå till kontroll av bistånd?
          </note>
          <note type="speaker">
            Anf. 119 MAGDALENA SCHRÖDER (M) replik:
          </note>
          <note>
            Fru talman! Jag måste säga emot Yasmine. Jag tycker inte att
            det är tillräcklig transparens och granskning. Som jag sa i mitt
            anförande lämnar Openaid fortfarande mycket att önska. Där är
            det många insatser där det inte går att se vad pengarna går till.
          </note>
          <note>
            Om det finns någon gräns för hur mycket pengar man kan lägga
            på granskning vet jag inte, men det ska läggas så mycket pengar
            att man kan säkerställa att pengarna som går till insatser ger
            resultat. Det krävs en ärlig och transparent granskning av vad
            som fungerar och varför, och det ska vi göra mer av, och vad som
            inte fungerar och varför, och det ska vi sluta med.
          </note>
          <note type="speaker">
            Anf. 120 LUDVIG ASPLING (SD) replik:
          </note>
          <note>
            Fru talman! Det finns ju också ett europeiskt biståndssamarbete
            som jag vet att Moderaterna står bakom. Det behov som Europeiska
            unionen utgår från är att 0,7 procent av EU:s samlade medel ska
            fördelas senast år 2030. Om Moderaternas målsättning i den bredare
            kontexten är att avsätta just 0,7 procent av bni senast om elva
            år, varför duger det inte även för Sverige? Varför vill ni chockhöja
            kravet på just svenska skattebetalare i förhållande till vad ni
            förväntar er av våra europeiska grannar?
          </note>
          <note type="speaker">
            Anf. 121 MAGDALENA SCHRÖDER (M) replik:
          </note>
          <note>
            Fru talman! Till att börja med vill jag instämma i att Moderaterna
            står bakom och tycker att det är positivt att EU samordnar biståndet.
            Det är såklart väldigt mycket som kan göras bättre, men samarbetet
            är bra.
          </note>
          <note>
            FN:s rekommendation är att minst 0,7 procent av bni ska gå till
            bistånd. Det finns en bred uppslutning kring att det ska vara
            1 procent i Sverige. Det står Moderaterna bakom, och i den här
            budgeten ligger enprocentsmålet fast.
          </note>
          <note type="speaker">
            Anf. 122 LUDVIG ASPLING (SD) replik:
          </note>
          <note>
            Fru talman! Jag får väl tacka för svaret, men jag känner fortfarande
            att frågan hänger i luften.
          </note>
          <note>
            Det som jag är intresserad av att veta är varför Magdalena Schröder
            tycker att det är okej att kräva 1 procent av svenska skattebetalare
            samtidigt som hon inte är beredd att kräva 1 procent av de europeiska
            grannarna inom det europeiska biståndssamarbetet. Varför ska svenska
            skattebetalare betala mer? Det är det som jag är intresserad av
            att veta.
          </note>
          <note type="speaker">
            Anf. 123 MAGDALENA SCHRÖDER (M) replik:
          </note>
          <note>
            Fru talman! Som jag sa i mitt anförande är det inte summan av
            våra utbetalningar som är det absolut viktigaste, utan det absolut
            viktigaste är resultatet av våra insatser. Om insatserna går rätt
            kan vi få mer resultat med den här budgeten.
          </note>
          <note>
            FN:s rekommendation är 0,7 procent av bni, men det finns ett
            brett stöd i Sverige för 1 procent av bni.
          </note>
          <note type="speaker">
            Anf. 124 LARS ADAKTUSSON (KD):
          </note>
          <note>
            Fru talman! I den rika delen av världen har vi ett moraliskt
            och medmänskligt ansvar att bidra till att utrota fattigdom och
            förtryck. Omsorgen om vår nästa och idén om att varje människa
            är unik och har ett okränkbart värde är grundbultar i kristdemokratins
            ideologi. Den människosynen, den solidariteten, stannar inte vid
            Sveriges gränser.
          </note>
          <note>
            Att EU:s bistånd nu minskar för första gången sedan 2012 understryker
            vikten av att riksdagen även under det kommande budgetåret står
            fast vid enprocentsmålet.
          </note>
          <note>
            Övergripande för Sveriges utvecklingssamarbete måste vara att
            hävda människovärdet, att höja levnadsnivån för de fattigaste
            och att främja mänskliga rättigheter och demokrati.
          </note>
          <note>
            Kopplat till detta är också klimatpolitiken. Klimatförändringarna
            hotar främst den fattiga delen av världen. Därför är det ett viktigt
            steg som vi tar att öka det multilaterala biståndet i syfte att
            sänka utsläppen av växthusgaser globalt. I Kristdemokraternas
            och Moderaternas gemensamma budgetförslag fördubblar vi det internationella
            klimatbiståndet till 2 miljarder kronor.
          </note>
          <note>
            Fru talman! Sveriges biståndsbudget är större än någon gång tidigare.
            Det ger oss utrymme att hjälpa fler i en värld med skriande behov,
            men det ger oss också en skyldighet att granska och höja kvaliteten
            på biståndet.
          </note>
          <note>
            Det multilaterala stöd som Sverige ger till olika FN-organ bör
            i högre grad fokusera på de stora behoven. Det handlar exempelvis
            om insatser för världens flyktingar, och det handlar om arbetet
            för barns säkerhet och rättigheter. Ökat stöd till organisationer
            som exempelvis UNHCR, WFP och Unicef är en nödvändighet.
          </note>
          <note>
            Sverige bör också verka för att i ökad utsträckning kanalisera
            det humanitära stödet genom civilsamhällets olika organisationer.
            Ofta är det frivilligorganisationer och religiösa samfund som
            arbetar i den direkta frontlinjen i katastrofområden. Ofta är
            det kyrkorna som genom lokala kontakter och erfarenheter har de
            bästa förutsättningarna att arbeta effektivt och långsiktigt i
            utvecklingsarbetet.
          </note>
          <note>
            Insatser för att bekämpa förtryck mot minoriteter eller oliktänkande
            är ett annat område som jag vill lyfta fram och som vi vill prioritera.
          </note>
          <note>
            Religionsfriheten är i dag hotad runt om i världen, inte minst
            i Mellan ­ östern. Rätten att fritt få utöva sin religion är och
            förblir en grundbult i FN:s deklaration om de mänskliga rättigheterna.
            Det måste det även vara i utformningen av svenskt utvecklingssamarbete.
            Därför bör nya landstra ­ tegier som tas fram alltid innehålla
            en analys av situationen när det gäller religions- och övertygelsefrihet.
            Den rödgröna regeringens ointresse och förutfattade meningar när
            det gäller religionsförföljelse, i synnerhet mot kristna, måste
            nu ersättas av nya slutsatser och politisk handling.
          </note>
          <note>
            För Kristdemokraterna är några områden, några uppdrag, särskilt
            angelägna när det gäller biståndspolitiken.
          </note>
          <note>
            För det första måste f attigdomsbekämpningen i ntensifieras.
            Enligt Världsbankens statistik från 2018 sker nu en inbromsning
            i arbetet med fattigdomsbekämpning. Världsbanken beräknar att
            målet att utrota den extrema fattigdomen till 2030 inte kan nås
            med nuvarande takt. För att den extrema fattigdomen ska utrotas
            måste fattigdomsbekämpningen både bli effektivare och öka i omfattning.
          </note>
          <note>
            För det andra måste Sverige tillsammans med andra länder i större
            utsträckning bidra till att hjälpa människor på flykt. I många
            fall är förhållandena i flyktingläger och tillfälliga boenden
            miserabla. Vatten, mat, utbildning och hälsovård måste finnas
            på plats när det internationella samfundet tar på sig ansvaret
            för människor i akut behov av hjälp.
          </note>
          <note>
            För det tredje måste demokratin utvecklas och värnas. Runt om
            i världen hotas i dag demokratiska värderingar. Politisk opposition,
            civilsamhälle, medier och jurister är under hårt tryck. Stödet
            till dessa institutioner och grupper måste stärkas.
          </note>
          <note>
            Fru talman! I en tid när miljontals människor tvingas fly från
            diktaturer och förtryck måste tydliga krav ställas på mottagarländer
            och politiskt ansvariga. För att biståndet ska ha effekt och möjliggöra
            ett bättre liv för människor krävs respekt för mänskliga rättigheter
            men också en vilja att ta itu med grundläggande problem som korruption
            och maktmissbruk. Tyvärr saknas detta i alltför hög utsträckning.
          </note>
          <note>
            Tanzania har nämnts. Kuba har nämnts. Men även i exempelvis palestinska
            områden ser vi i dag hur utvecklingen går i helt fel riktning.
            Uppvigling till våld, spridning av antisemitism och hat mot Israel
            i medier och skolundervisning blir allt vanligare. Som viktig
            biståndspartner måste Sverige därför bilateralt och tillsammans
            med andra länder ställa hårdare krav på den palestinska ledningen.
            Upphör inte regimens allvarliga kränkningar av mänskliga rättigheter
            och stoppas inte avlöningen av terrordömda och deras familjer
            måste Sverige göra som flera andra länder och frysa biståndet
            till palestinska områden.
          </note>
          <note>
            Fru talman! Det är ingen tvekan om att det överlag behövs omtag
            i svensk biståndspolitik. Att sitta fast i gamla strukturer är
            inte att arbeta effektivt. Att reflexmässigt pumpa in miljardbelopp
            i ett trögt FN-system är inte att ta ansvar där behoven är som
            störst. Biståndsarbete handlar om långsiktighet. Resultatet av
            fattigdomsbekämpning, flyktingstöd och demokratiutveckling följer
            inte i en handvändning. Ändå är det resultaten som är avgörande
            för de mest utsatta, för skattebetalarna och inte minst för legitimiteten
            i Sveriges biståndspolitik.
          </note>
          <note>
            Fru talman! Jag yrkar bifall till utskottets förslag.
          </note>
          <note type="speaker">
            Anf. 125 ANNICA HJERLING (MP) replik:
          </note>
          <note>
            Fru talman! Jag är lite nyfiken på det som Lars Adaktusson benämner
            som en höjd klimatambition med 1 miljard i biståndsbudgeten. Jag
            såg att ni skriver i budgetmotionen att ni noterar att det bilaterala
            biståndet har ökat kraftigt de senaste åren men att det inte har
            avspeglats i en ökad satsning på klimatåtgärder inom strategierna.
            Det bilaterala klimatbiståndet bör alltså också öka, skriver ni,
            och utskotte t vill säkerställa att minst 10 procent av det ska
            ha som huvudsyfte att minska växthusgasutsläppen senast 2022.
          </note>
          <note>
            Det här stämmer inte. Som jag lyfte upp i mitt anförande har
            den rödgröna regeringen i varje relevant strategi lyft in den
            här prioriteringen kring miljö, klimat och hållbart nyttjande
            av naturresurser i bilaterala, multilaterala och globala avtal.
          </note>
          <note>
            Min fråga är: På vilket sätt är det här en höjd klimatambition?
            Jag skulle också vilja veta var ni tar de här pengarna i från.
          </note>
          <note type="speaker">
            Anf. 126 LARS ADAKTUSSON (KD) replik:
          </note>
          <note>
            Fru talman! Pengarna tas från den biståndsram som ökar med ungefär
            2 miljarder per år inom ramen för att vi satsar på att leva upp
            till enpro ­ centsmålet. Det är ingen tvekan om att det här är
            en ökning. Det är en fördubbling från 1 miljard till 2 miljarder.
            Det är också en tydlig vilje ­ inriktning och en tydlig signal
            om hur vi ser på behovet av att stärka klimatarbetet inom ramen
            för biståndet. Vi ser sambandet och vi ser att många av de insatser
            som görs när det gäller miljöpolitiken är av symbol ­ karaktär.
            Här handlar det om konkret, riktigt stöd för att minska utsläppen
            i de länder som är svårt drabbade av klimatförändringarna.
          </note>
          <note>
            Med all respekt vill jag säga att Miljöpartiet inte alltid vet
            bäst när det gäller miljöpolitiken. Vi har sett under den senaste
            mandatperioden att utsläppen inte har minskat. Tvärtom har de
            legat kvar eller till och med kanske ökat något under den tid
            som ni har haft ansvar för politiken i Sverige och inte minst
            för klimatfrågorna.
          </note>
          <note>
            Miljöpartiet är viktigt för att driva på i klimatfrågorna, men
            återigen, med all respekt, vill jag säga att vi andra partier
            också kan ha goda idéer om hur miljöarbetet ska drivas och hur
            klimatförändringarna ska bekämpas.
          </note>
          <note type="speaker">
            Anf. 127 ANNICA HJERLING (MP) replik:
          </note>
          <note>
            Fru talman! Jag vill ändå stanna kvar lite vid frågan om hur
            det här kan ses som en ökning. Det är alltså inte en ökning i
            jämförelse med det förslag som övergångsbudgeten hade, utan det
            är en ökning i ert perspektiv. Vi ligger fortfarande inom samma
            biståndsram. I avtalen som jag nämnde har det här funnits som
            en prioritering under hela förra mandatperioden.
          </note>
          <note type="speaker">
            Anf. 128 LARS ADAKTUSSON (KD) replik:
          </note>
          <note>
            Fru talman! Vi kan fördjupa oss i teknikaliteter och ägna oss
            åt sådant, men jag tycker att det viktigaste är, som jag sa, att
            vi satsar dubbelt så mycket och höjer från 1 miljard till 2 miljarder.
            Det ska ses som ett uttryck för en medveten satsning på det här
            området. Vi vet att det är viktigt, och vi kommer att fortsätta
            att satsa på att höja anslagen när det gäller klimatfrågan kopplad
            till biståndspolitiken.
          </note>
          <note>
            Låt oss förenas i detta, och låt oss ta vara på att vi tycker
            att detta är en god och riktig insats i stället för att söka fel
            och diskutera detaljer.
          </note>
          <note type="speaker">
            Anf. 129 YASMINE POSIO (V) replik:
          </note>
          <note>
            Fru talman! I sitt anförande lyfter Lars Adaktusson fram Israel
            och Palestina. Vi i Vänsterpartiet lyssnar dock inte till NGO
            Monitor vars finansiering kan ifrågasättas. Däremot välkomnar
            vi rapporten från Human Rights Watch om oegentligheter i Palestina
            och i Israel. Den har delvis tillkommit tack vare svenskt bistånd.
            Kritiken är allvarlig, och Sverige måste i alla relationer med
            både den palestinska myndigheten och Israels regering framföra
            kritik mot de övergrepp som har begåtts.
          </note>
          <note>
            Därför har även vi i Vänsterpartiet när vi har besökt Israel
            och Palestina och träffat både palestinska och israeliska politiker
            lyft fram detta. Samtidigt får vi inte glömma proportionaliteten
            i denna konflikt. Det är inte jämbördiga parter. Palestina är
            antingen ockuperat eller kringskuret.
          </note>
          <note>
            När, Lars Adaktusson, kommer vi att höra dig kritisera Israel?
            I rapporten riktas även stark kritik mot deras ockupation av Västbanken
            och isolering av Gaza. När får vi höra Lars Adaktusson nämna Israels
            kränkningar av mänskliga rättigheter? Exempel på sådana är när
            militären använder prickskyttar mot personer som inte utgör ett
            militärt hot eller när bosättningarna tar vatten i början av källan
            så att de kan producera sitt vin till export medan palestinierna
            blir utan vatten och inte kan odla mat eller utfodra sina djur.
          </note>
          <note>
            Human Rights Watchs rekommendationer är bland annat att inte
            hand ­ la med bosättningar eller israeliska företag som är verksamma
            i bosättningar. Hur ställer sig Lars Adaktusson till dessa rekommendationer?
          </note>
          <note type="speaker">
            Anf. 130 LARS ADAKTUSSON (KD) replik:
          </note>
          <note>
            Fru talman! Tack för frågan, Yasmine Posio!
          </note>
          <note>
            Det här är ett viktigt område. Det är bra att Human Rights Watchs
            rapporter nämns. Det är bra att Vänsterpartiet tar larmrapporterna
            om tortyr, fängslanden och allvarliga brott mot mänskligheten
            på allvar. Men jag har aldrig hört er från Vänsterpartiet säga
            att ”vi ska ta konsekvenserna av vad de allvarliga brotten mot
            mänskliga rättigheter innebär”. Ni säger att ni tar upp det och
            att ni diskuterar det. Men det händer ingenting.
          </note>
          <note>
            I Vänsterpartiets värld kan uppenbarligen en genomkorrumperad
            politisk ledning förfölja sin egen befolkning, bryta mot mänskliga
            rättigheter, fängsla människor, tortera människor som har en annan
            uppfattning och systematiskt sprida antisemitism och hat mot Israel.
            Ni vill ändå inte göra någonting när det gäller det svenska biståndet.
          </note>
          <note>
            Det räcker inte att säga att ni talar med palestinierna. Den
            här ledningen fortsätter hela tiden med sin destruktiva politik.
            Uppenbarligen har varken ni eller den rödgröna regeringen något
            inflytande i frågan.
          </note>
          <note>
            När kritiserar jag Israel? Det gör jag ofta. Det finns anledning
            att kritisera den israeliska regeringen, till exempel för bosättningspolitiken,
            vilket jag har gjort vid ett flertal tillfällen.
          </note>
          <note>
            Att kritisera Israel är inget som helst problem. Israel är en
            demokrati. Om man vill lyssna på kritik mot Israels politik ska
            man besöka det israeliska parlamentet. Där är det tuffa tongångar.
            Där får regeringen kritik.
          </note>
          <note type="speaker">
            Anf. 131 YASMINE POSIO (V) replik:
          </note>
          <note>
            Fru talman! Den kritik mot Israel som Lars Adaktusson säger sig
            framföra har jag ännu inte hört, vare sig i utskottet eller här
            i kammaren. Men det kanske kommer så småningom. Däremot har man
            hört oss lyfta upp kritiken mot Palestina här i kammaren.
          </note>
          <note>
            Det är ändå lite fascinerande; all kritik som lyfts fram är nämligen
            inte sprungen ur Human Rights Watchs rapporter. Den kommer även
            från NGO Monitor. Där går det faktiskt att ifrågasätta riktigheten
            i kritiken.
          </note>
          <note>
            Samtidigt är proportionaliteten trots allt inte densamma, eller
            hur? De är inte jämbördiga parter i en konflikt. Israel ockuperar
            och isolerar Palestina på ett sätt som inte följer de mänskliga
            rättigheterna.
          </note>
          <note type="speaker">
            Anf. 132 LARS ADAKTUSSON (KD) replik:
          </note>
          <note>
            Fru talman! I fråga om proportionaliteten har Israel sedan det
            grunda ­ des för 70 år sedan varit omgivet av diktaturstater och
            terroristorganisa ­ tioner med ett enda mål: att utplåna staten
            Israel. Runt Israel lever i dag en halv miljard människor i diktaturstater.
            Alla världens stora terrororgani ­ sationer finns vid Israels
            gränser. Om inte det är en utsatthet lika stor som den palestinska
            vet jag inte vad.
          </note>
          <note>
            Den bristen på insikt säger möjligen mer om Vänsterpartiets verklighetsuppfattning
            än om hur verkligheten egentligen ser ut. Israels utsatthet har
            varit ett faktum från dag ett, sedan Israel grundades.
          </note>
          <note>
            När det gäller biståndet är det en sak att ta avstånd. Men vad
            gör ni, Yasmine Posio? Vilka är slutsatserna av er kritik? Inga
            alls än så länge, tyvärr.
          </note>
          <note>
            (Applåder)
          </note>
          <note type="speaker">
            Anf. 133 BJÖRN SÖDER (SD):
          </note>
          <note>
            Fru talman! Ansvaret för de allra flesta flyktingar i världen
            vilar på FN:s flyktingorgan UNHCR. Flyktingarna definieras enligt
            1951 års Genèvekonvention. Det finns dock en grupp som skiljer
            sig från alla övriga. Det är 5,4 miljoner palestinier i Jordanien,
            Libanon, Syrien, Gaza, Judeen och Samarien. Dessa är registrerade
            som flyktingar enligt Unrwa.
          </note>
          <note>
            Unrwa är en FN-organisation som många gånger har kritiserats
            starkt för korruption och för sitt antiisraeliska och antisemitiska
            utbildnings ­ system. Förra året avslöjade den icke-statliga organisationen
            UN Watch Unrwa-anställdas antisemitism och våldsbejakande extremism.
            Det föran ­ ledde mig att ställa en fråga till biståndsministern
            angående Sveriges stöd till organisationen, vilket då uppgick
            till hela 370 miljoner svenska kronor.
          </note>
          <note>
            Svaret från Isabella Lövin var: ”Regeringen har därmed fullt
            förtroende för att UNRWA och dess personal kan utföra sitt viktiga
            mandat, och ser ingen grund för att ifrågasätta UNRWA:s opartiskhet.”
            Detta svarade hon trots att 41 namngivna anställda på Unrwa hyllade
            Hitler, spred antisemitism och gav stöd till terrorism på sina
            Facebooksidor.
          </note>
          <note>
            Låt mig ge ett annat exempel. På Unrwa - skolan Tiras Facebooksida
            kan man hitta bilder på våldsbejakande och antisemitiska teckningar
            som hänger i ett av skolans klassrum. På en av teckningarna föreställande
            ett barn med vapen förklaras det på arabiska att skolans elever
            ska befria landet med sina vapen och med sitt blod. Detta inbegriper
            enligt den ideologi som lärs ut i skolorna att erövra allt land
            mellan i öster Jordanfloden och i väster Medelhavet. Israel finns
            helt enkelt inte på Unrwa - skolornas kartor.
          </note>
          <note>
            De våldsbejakande budskapen upprepas gång på gång i Unrwas skolor.
            I stället för att lära sig att sluta fred med den judiska staten
            lär sig eleverna i Unrwas skolor att hålla konflikten med Israel
            vid liv.
          </note>
          <note>
            Annan viktig kritik som förs fram av kritikerna av Unrwa är att
            oberoende medier, civilsamhällsorganisationer och de stater som
            finansierar FN-organet Unrwa inte har möjlighet att fritt granska
            organisationen. All granskning görs i stället internt av FN. Att
            det finns så dålig transparens och möjlighet för Sverige att själv
            oberoende granska Unrwas verksamhet är ett allvarligt problem.
          </note>
          <note>
            Unrwa bildades för att ta hand om de palestinska flyktingarna
            efter att arabländerna förlorade sitt anfallskrig mot Israel 1948.
            De judiska flyktingar i arabländerna som i samband med kriget
            fick sina hem konfiskerade och tvingades fly gavs ingen större
            hjälp från omvärlden, medan man skapade Unrwa för palestinierna.
          </note>
          <note>
            Unrwa understöder palestinier som lever som fullständiga medborgare
            i bland annat Jordanien men som också styrs av de palestinska
            myndigheterna. Flyktingstatusen går i arv. Har ni hört? Flyktingstatusen
            går i arv. Vi är nu inne på fjärde generationen som fortsätter
            att erhålla flyktingstöd från FN-organet. Ingen annanstans kan
            någon grupp ärva flyktingstatus. Det är sannerligen mycket märkligt
            då många av dessa palestinier har etablerat sig i andra länder,
            där de till och med har erhållit medborgarskap. Men enligt Unrwa
            är de fortfarande flyktingar och erhåller därmed stöd.
          </note>
          <note>
            Man kan med fog anta, vilket också flera bedömare i Israel och
            västvärlden gör, att arabvärlden och världssamfundet håller den
            palestinska flyktingsituationen vid liv för att den ska användas
            som ett politiskt vapen.
          </note>
          <note>
            I detta spel deltar Sverige, genom sina stora bidrag av skattemedel.
            Den nu före detta utrikesministern Margot Wallström utlovade nyligen
            nya miljarder till Unrwa. Dagen efter att hennes chef, statsminister
            Löfven, avsattes av riksdagen tog hon regeringsplanet till New
            York för att samla in pengar till organisationen. Det skedde tillsammans
            med bland andra Jordaniens utrikesminister och i närvaro av Islamiska
            konferensen och Arabförbundet, vilket tidningen Inblick avslöjat.
          </note>
          <note>
            Redan strax före valet lovade hon att skänka 2 miljarder svenska
            skatte ­ kronor till Unrwa under fyra år. Sverige ska alltså fortsätta
            skänka pengar till en organisation som gång efter gång kritiserats
            för korruption, anti ­ semitism och hyllningar av terrorism. Det
            får vara slut nu.
          </note>
          <note>
            Socialdemokraterna kampanjar för att stå på rätt sida av historien.
            Det har ni alla hört. Men den sida de anser är rätt är det nog
            ingen mer än de själva som vill stå på. Den sida som de har valt
            att stå på har allt som oftast genom historien varit samma sida
            som blodbesudlade diktaturer runt om i världen stått på. På den
            sidan får de stå själva.
          </note>
          <note>
            Fru talman! Jag vill yrka bifall till Sverigedemokraternas reservation.
          </note>
          <note>
            (Applåder)
          </note>
          <note>
            I detta anförande instämde Lars Andersson, Ludvig Aspling, Sara
            Seppälä och Markus Wiechel (alla SD).
          </note>
          <note type="speaker">
            Anf. 134 KENNETH G FORSLUND (S) replik:
          </note>
          <note>
            Fru talman! Judeen och Samarien – varför detta användande av
            gammaltestamentliga geografiska ortsbenämningar? Det skulle jag
            vilja att du förklarade.
          </note>
          <note>
            Du riktade kritik mot Unrwa. Ja, det finns säkert saker i deras
            verksamhet som med rätta kan kritiseras. Men därifrån till att
            generalisera och säga att hela verksamheten är fel, nej, det håller
            jag inte med om. Tyvärr finns det ytterligheter på båda sidor
            i den konflikt som pågår mellan Israel och Palestina. Det finns
            extrema människor på båda sidor, och de har påfallande lika arbetsmetoder.
          </note>
          <note>
            Skolelever får använda kartböcker där det andra området inte
            finns utritat och omnämnt. Det finns propaganda som uppviglar
            till våld mot motparten och som till och med uppviglar till mord
            på den andra partens president.
          </note>
          <note>
            Men ska vi döma alla utifrån en generalisering av de extrema
            krafterna på bägge sidor? Jag tror inte att det för oss närmare
            lösningen på konflikten mellan Israel och Palestina.
          </note>
          <note>
            Åter till min inledande fråga. Judeen och Samarien, varför detta
            användande av ett gammaltestamentligt språkbruk?
          </note>
          <note type="speaker">
            Anf. 135 BJÖRN SÖDER (SD) replik:
          </note>
          <note>
            Fru talman! Sedan jag kom in i riksdagen har jag gång efter annan
            mo ­ tionerat i det här ämnet. Jag har försökt att göra övriga
            ledamöter lite mer kunniga och framför allt lite mer insatta i
            vad som händer i Mellanöstern.
          </note>
          <note>
            Jag har visat på exempel efter exempel där det handlar om spridande
            av antisemitism och om finansiering av terrorister och deras familjer.
            En som skjuter ihjäl en israel får per automatik pengar från den
            palestinska myndigheten.
          </note>
          <note>
            Den här handlar om hur en myndighet agerar. På institutioner
            och skolor sprider man med myndighetens vetskap och godkännande
            antisemitism. Man uppfostrar elever till att känna hat mot Israel
            och det judiska folket. Det finns givetvis rötägg också på den
            andra sidan. Precis som Lars Adaktusson sa tidigare förtjänar
            också Israel ibland att bli kritiserat.
          </note>
          <note>
            Men jag har inte sett den israeliska myndigheten välsigna det
            hat som man välsignar på den andra sidan. Trots att jag gång på
            gång påminner om detta och ställer frågor till den svenska regeringen
            om varför man inte gör någonting och om varför man fortsätter
            att pumpa in miljoner efter miljoner, miljarder efter miljarder
            t ill den palestinska myndigheten säger man bara att man för dialog
            och påtalar detta.
          </note>
          <note>
            Men någonstans får man ju sätta ned foten. De svenska myndigheterna
            och de svenska skattebetalarna är i dag med och finansierar terrorism
            och antisemitism. Det är inget som vi kan ställa upp på.
          </note>
          <note>
            När det gäller begreppen Judeen och Samarien så är det vad dessa
            områden heter. Därför använder jag de begreppen.
          </note>
          <note>
            (Applåder)
          </note>
          <note type="speaker">
            Anf. 136 KENNETH G FORSLUND (S) replik:
          </note>
          <note>
            Fru talman! Den israeliska regeringen gör ju sitt till för att
            underblåsa extremism från det hållet, tyvärr. Det gör man bland
            annat genom sitt stöd till NGO Monitor. Det är en organisation
            som med sina starkt vinklade analyser ofta torgförs här i riksdagen
            av Sverigedemokrater och andra. Det är en organisation som också
            får stöd från de mest extrema delarna av bosättarrörelsen och
            som ständigt för fram en högernationalistisk propaganda som ligger
            ganska väl i linje med den politiska linje som den nuvarande israeliska
            regeringen har.
          </note>
          <note>
            Björn Söder säger att det heter Judeen och Samarien. Ja, det
            heter så i Gamla testamentet, men det är väl inte dagens språkbruk,
            Björn Söder.
          </note>
          <note>
            Jag ser fram emot att få höra Björn Söder kritisera övergrepp
            och annat från den israeliska sidan.
          </note>
          <note type="speaker">
            Anf. 137 BJÖRN SÖDER (SD) replik:
          </note>
          <note>
            Fru talman! Det talades tidigare här om proportionalitet. Kenneth
            G Forslund kan inte på allvar mena att proportionerna står i paritet
            med varandra när det gäller den palestinska myndighetens och den
            israeliska myndighetens agerande. Det är klart att det finns kritik
            att rikta mot Israel, och det framförs också. Men det är inte
            alls på samma nivå.
          </note>
          <note>
            Det är ju inte så att Israel hyllar terrorism och terroristdåd
            som dödar oskyldiga barn, kvinnor och män. Det gör den palestinska
            myndigheten. Den finansierar och hjälper människor som begår dessa
            övergrepp. Den kallar dem för martyrer. Det är en stor skillnad.
          </note>
          <note>
            Israels myndighet uppviglar inte till hat mot araber. De araber
            som bor i Israel har samma rättigheter och skyldigheter som israelerna,
            judarna. Det har de inte på andra sidan. Det är till och med så
            att judar inte får åka in i Palestinakontrollerade områden eftersom
            det är med fara för sina liv.
          </note>
          <note>
            Proportionaliteten är inte densamma. Här handlar det om stora
            skillnader.
          </note>
          <note>
            (Applåder)
          </note>
          <note type="speaker">
            Anf. 138 JOAR FORSSELL (L):
          </note>
          <note>
            Fru talman! Tack för en bra debatt! Det är klart att vi människor
            har ett inneboende ansvar att hjälpa andra människor i hela världen,
            inte som svenskar och inte som européer – man kan kalla sig för
            vad man vill. Vi har som människor ett ansvar att hjälpa andra
            människor i hela världen.
          </note>
          <note>
            Sverige är tyvärr ett litet land med begränsade resurser även
            om vi har och ska ha en ambitiös politik. När det kommer till
            bistånd krävs det att vi också vågar prioritera och lägga pengar
            där de gör skillnad. Vi ska använda pengarna till sådant som är
            bra och inte till sådant som är dåligt.
          </note>
          <note>
            I Liberalernas budgetförslag väljer vi att stärka de fria journalisternas
            utbildning samtidigt som vi minskar på den informationskampanj
            som Sida driver mot våra egna svenskar.
          </note>
          <note>
            Det finns skarpa skiljelinjer i svensk politik när det kommer
            till demokrati. Jag och Liberalerna tror att man behöver stärka
            demokratiarbetet i hela världen. Biståndet bör gå till att stärka
            och säkra demokratin. Demokrati är det som säkerställer en utveckling
            på det ekonomiska området, att lyfta människor ur svält, att stoppa
            krig, att stärka internationella relationer och att säkerställa
            en bättre klimatpolitik för framtiden.
          </note>
          <note>
            Det är mot den bakgrunden sorgligt att se att den tidigare regeringen
            har fortsatt att ge pengar till Tanzania där det begås hetsjakt
            på homosexuella. Samma parti har varit vid makten i 40 år. Det
            är nästan bara Socialdemokraterna i Sverige som har haft en så
            lång regeringsperiod. Då kan man undra om Tanzania är en demokrati
            – naturligtvis inte.
          </note>
          <note>
            Man har fortsatt att ge pengar till Rwanda där det finns förtryck
            och icke-demokrati.
          </note>
          <note>
            Man har fortsatt att ge pengar till Palestina. Man har pumpat
            in pengar i palestinska områden.
          </note>
          <note>
            Fru talman! Jag och Liberalerna är kritiska till detta. Det är
            klart att det ekar falskt när Socialdemokraterna och Vänsterpartiet
            gång på gång säger att man vill se en lösning på konflikten mellan
            Israel och Palestina. Samtidigt pumpar man in pengar i de palestinska
            områdena. Vi vet att den palestinska myndigheten understöder förtryck
            av hbtq-personer och hbtq-rättigheter. Den palestinska myndigheten
            drar in på demokrati. Det finns ingen positiv demokratiutveckling.
            Vi vet att man sanktionerar terrorism av olika slag mot israeler.
          </note>
          <note>
            Samtidigt som man gör detta har man bränt alla sina relationer
            till den israeliska staten. Man erkände Palestina trots att man
            inte har pekat ut ett område, ett folk och ett våldsmonopol så
            som folkrätten föreskriver. Man har gång på gång gjort saker som
            har bränt de diplomatiska broarna med Israel.
          </note>
          <note>
            Fru talman! Jag undrar hur seriös man är med ambitionen att nå
            ett slut på konflikten när man samtidigt som man bränner sina
            diplomatiska kontakter pumpar in pengar som går till bland annat
            terrorism, våldspropaganda, kränkning av hbtq-rättigheter och
            att se till att demokrati inte införs.
          </note>
          <note>
            Fru talman! Det är uppenbart att ett demokratibistånd värt namnet
            behövs. Det är också uppenbart att den regering vi nyss har haft
            har misslyckats på punkt efter punkt. Den har inte bara misslyckats
            med att stärka demokratin utan har dessutom gett pengar till en
            icke-demokrati och har finansierat det som leder till terrorism
            och våld mot demokratier.
          </note>
          <note>
            Fru talman! Jag hoppas att vi kommer att kunna nå konsensus i
            denna sal framöver med att använda skattepengar och biståndspengar
            som vi rätteligen lägger. Men vi måste använda dem till sådant
            som är bra och inte sådant som är dåligt. Vi måste använda dem
            till att stärka demokrati och inte till att finansiera till exempel
            den palestinska myndigheten och dess propagandamaskineri för terrorism.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 10.)
          </note>
          <note>
            § 6 Internationell samverkan
          </note>
          <note>
            Utrikesutskottets betänkande 2018/19:UU1
          </note>
          <note>
            Utgiftsområde 5 Internationell samverkan (prop. 2018/19:1 delvis)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 139 KENNETH G FORSLUND (S):
          </note>
          <note>
            Fru talman! Jag vill börja med att hänvisa till det jag sa inledningsvis
            i debatten om utgiftsområde 7 när det gäller det jag anser är
            ett dubbelt förhållningssätt hos de fyra borgerliga partierna.
          </note>
          <note>
            Fru talman! Moderaterna och Kristdemokraterna har med stöd av
            Sverigedemokraterna fått igenom sitt förslag till budgetramar.
            När det gäller utgiftsområde 5 Internationell samverkan är det
            dock ingen skillnad mellan den ram som expeditionsregeringen föreslagit
            och den som beslutades om här i kammaren förra veckan.
          </note>
          <note>
            Fru talman! Vi socialdemokrater deltar inte i beslutet, då det
            samlade förslaget till budgetramar i expeditionsregeringens budget
            röstades ned förra veckan.
          </note>
          <note>
            Det har sedan dess varit bråda tider i riksdagens utskott med
            att forma utgiftsområdesbudgetar, så även i utrikesutskottet.
            Även när det gäller detta utgiftsområde vill jag tacka för den
            öppenhet och lyhördhet som ni i Moderaterna och Kristdemokraterna
            har uppvisat i diskussionerna i utrikesutskottet och att ni har
            tagit till er av de synpunkter som förts fram.
          </note>
          <note type="speaker">
            Anf. 140 BJÖRN SÖDER (SD):
          </note>
          <note>
            Fru talman! Med anledning av den rådande politiska situationen
            och att vi tvingas senarelägga både justering av och debatt om
            detta utgiftsområde var vi i utskottet överens om att vara sparsamma
            med talartiderna.
          </note>
          <note>
            Jag vill av respekt för detta endast framföra att Sverigedemokraterna
            inte deltar i beslutet i detta utgiftsområde eftersom vår föreslagna
            ram ligger högre än den av riksdagen antagna. Jag hänvisar till
            det särskilda yttrande som vi har fogat till betänkandet där våra
            särskilda satsningar på Svenska institutet och det nordiska samarbetet
            framgår.
          </note>
          <note type="speaker">
            Anf. 141 HANS WALLMARK (M):
          </note>
          <note>
            Fru talman! I dag och de kommande dagarna lär en diskussion föras
            om huruvida en riksdag har rätt att lägga ett annat budgetförslag
            än övergångsregeringens. Vi ska kanske inte trötta ut kammaren
            genom att ännu en gång föra de principiella resonemangen kring
            det. Min egen syn är att en riksdag inte är av övergångskaraktär,
            utan vi är sedan september en vald riksdag och har därmed rätt
            att lägga de förslag vi vill.
          </note>
          <note>
            Fru talman! Inom detta område är det precis som socialdemokraten
            Kenneth G Forslund sa – här finns inga stora skillnader. Ska vi
            vara väldigt ärliga finns det inga skillnader alls, vare sig i
            nivå eller i fördelning. Därför finns det ingen större anledning
            att föra en djupare diskussion om det.
          </note>
          <note>
            Det är inte samma sak som att det inte finns stora sakpolitiska
            skillnader. Detta kommer säkert att visa sig under kommande månader
            och år, beroende på vilken regering vi får. Jag hoppas naturligtvis,
            fru talman, att mitt parti kommer att representera regeringssidan
            på samma sätt som jag utgår från att de rödgröna partierna tror
            att de kommer att göra det. Vi får utifrån utfallet föra den sakpolitiska
            debatten kring detta.
          </note>
          <note>
            Avslutningsvis vill jag i detta mitt sannolikt kortaste inlägg
            någonsin i kammaren också uttrycka ett tack varmt tack till utskottets
            alla ledamöter för en konstruktiv ton som vi ändå har haft under
            året inklusive detta betänkande. Jag vill även uttrycka ett tack
            till personal och medarbetare på kansliet som ibland på grund
            av omständigheterna får arbeta extra intensivt och hårt.
          </note>
          <note>
            Jag yrkar härmed bifall till utskottets förslag till beslut och
            tackar ledamöterna och kansliets personal.
          </note>
          <note type="speaker">
            Anf. 142 LARS ADAKTUSSON (KD):
          </note>
          <note>
            Fru talman! I utskottets ställningstagande till utgiftsområdet
            Interna ­ tionell samverkan, som vi nu behandlar, heter det: ”Sverige
            ska vara en stark röst för fred, frihet och försoning.”
          </note>
          <note>
            Sveriges engagemang ska styras av resultatfokus. Med den situation
            som råder i stora delar av världen är det arbetet viktigare än
            på många år. Det handlar om allt från kriget i Syrien, den humanitära
            krisen i Jemen, den ökade konfliktnivån i stora delar av Mellanöstern
            och den ryska aggressionen mot Ukraina.
          </note>
          <note>
            Denna osäkra värld ställer krav på Sverige som internationell
            aktör och understryker vikten av en värderingsbaserad utrikespolitik.
            Sverige ska alltid prioritera mänskliga rättigheter, demokrati
            och rättsstatens principer.
          </note>
          <note>
            Jag vill också säga – och det är viktigt i just denna debatt
            – att den centrala arenan för svensk utrikespolitik är Europeiska
            unionen. EU:s styr ­ ka ligger i den gemensamma värdegrunden och
            i den historiska förmågan att åstadkomma fred och överbrygga motsättningar.
          </note>
          <note>
            Att EU:s medlemsländer talar med en röst i just utrikespolitiken
            är oerhört viktigt. Utan enighet blir Europas länder aktörer i
            marginalen. Utan ett närmare utrikespolitiskt samarbete minskar
            också Sveriges möjligheter att påverka och göra skillnad. Agerar
            inte EU agerar någon annan. Det uppstår inget vakuum. I avsaknad
            av gemensam europeisk politik har vi sett detta när det handlar
            om länder som Ryssland, Kina och Turkiet. De har flyttat fram
            positionerna. Inte minst i Mellanöstern ökar de sitt geopolitiska
            inflytande.
          </note>
          <note>
            Tyvärr försvagas därmed arbetet för demokratiska reformer, frihet
            och mänskliga rättigheter. En liknande dyster utveckling ser vi
            också i länder som Iran, Kuba och Belarus.
          </note>
          <note>
            Fru talman! Med grundläggande värderingar om människovärde, frihet
            och demokrati får vi aldrig kompromissa. När dessa värderingar
            i dag utmanas av auktoritära regimer och våldsbejakande rörelser
            är det mer angeläget än tidigare att gemensamt arbeta för fred
            och säkerhet. Det gör vi inom ramen för EU. Vi gör det genom att
            stärka samhörigheten med våra nordiska och baltiska grannländer.
            Vi gör det också genom att fördjupa samarbetet med de västliga
            demokratiernas försvarsallians, Nato.
          </note>
          <note>
            Jag yrkar härmed bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 10. )
          </note>
          <note>
            § 7 Försvar och samhällets krisberedskap
          </note>
          <note>
            Försvarsutskottets betänkande 2018/19:FöU1
          </note>
          <note>
            Utgiftsområde 6 Försvar och samhällets krisberedskap (prop. 2018/19:1
            delvis och skr. 2017/18:290)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 143 CLASGÖRAN CARLSSON (S):
          </note>
          <note>
            Fru talman! Låt mig börja med att understryka att Socialdemokraterna
            väljer att avstå från ställningstagande när det gäller anslagsfördelningen
            inom utgiftsområde 6. Vi har lämnat våra synpunkter i ett särskilt
            yttrande. I övrigt yrkar vi bifall till utskottets förslag i betänkandet.
            Det är alltså försvarsutskottets betänkande 1 Utgiftsområde 6
            Försvar och samhällets krisberedskap .
          </note>
          <note>
            Fru talman! Svensk försvarsmakt utvecklas i en positiv riktning.
            Vi stärker den operativa förmågan i våra krigsförband, och vi
            stärker den samlade förmågan i totalförsvaret. Det är ett omfattande
            och målmedvetet arbete som har krävt en grundlig omprövning av
            tidigare fattade beslut. Det är beslut som visat sig bygga på
            felbedömningar, en naiv syn på omvärldsutvecklingen och en orealistisk
            syn på hur man återuppbygger förmåga.
          </note>
          <note>
            Historien är i stora stycken beklaglig, men den har lett fram
            till den situation vi har i dag och som vi här och nu måste hantera.
            Åtta år med borgerligt styre var inget som löste problemen. Men
            det ska i ärlighetens namn sägas att många försvarspolitiker från
            många olika partier har ett stort ansvar för den förda politiken
            sedan murens fall. Nedrustningen av det militära försvaret och,
            kanske ännu mer, det civila försvaret gick för långt. Det är priset
            för det som vi betalar i dag.
          </note>
          <note>
            Under de senaste fyra åren har tre huvudinriktningar varit i
            fokus för den förda försvarspolitiken:
          </note>
          <note>
             att öka den svenska nationella militära förmågan
          </note>
          <note>
             att med utgångspunkt från en militärt alliansfri position fördjupa
            våra internationella samarbeten bi- och multilateralt
          </note>
          <note>
             att utveckla ett totalförsvar anpassat till moderna förhållanden.
          </note>
          <note>
            Fru talman! Om vi ska klara av att fullfölja det trendbrott som
            nu inletts måste vi komma ihåg dels var någonstans vi kom ifrån,
            dels att det inte finns några enkla lösningar eller snabbspår.
            Det är tillsammans vi måste klara denna utmaning. Det handlar
            om ett långsiktigt och uthålligt samspel där många krokar arm
            – riksdag, regering, landsting, kommuner, näringsliv, organisationer,
            Försvarsmakten, civila myndigheter och det svenska folket. Det
            är det som gör att vi steg för steg tillsammans bygger upp den
            samlade försvarsförmågan igen. Det är tillsammans som vi klarar
            denna utmaning.
          </note>
          <note>
            Det som kommer att avgöra resultatet är förmågan att prioritera.
            Att enbart ropa efter högre anslag kommer inte att lösa problemen.
            Det är de konkreta åtgärderna som är det intressanta. Det är förmågan
            att välja vilka åtgärder som ska vidtas och när de ska vidtas
            som kommer att lösa problemen. Att ägna sig åt budgivning om alltmer
            resurser kommer inte att lösa problemen. Det är viktigt att vi
            vet vad pengarna ska användas till och att det finns personal
            och andra resurser så att tillförda medel kan användas på bästa
            sätt. Det är så vi får ett effektivt resursutnyttjande.
          </note>
          <note>
            Vi har ständigt nya ekonomiska utmaningar att ta itu med. För
            Försvarsmakten kan det handla om allt från fördyringar i materielprojekt
            till valutakursförändringar eller andra oförutsedda händelser.
            Såväl inom Försvarsmakten som inom politiken måste det finnas
            en förmåga att hantera situationer som dessa. Även om vi nu tillför
            nya resurser och bygger ny förmåga kommer inte resan att bli enkel.
            Problemen finns där, och nya problem lär tillkomma. Dessa måste
            hanteras. Vi kan och ska vara stolta över det som har uppnåtts
            hittills, men vi kan definitivt inte vara nöjda.
          </note>
          <note>
            Fru talman! Utmaningarna inför framtiden är stora. Dels handlar
            det om det säkerhetspolitiska läget som helhet. Dels handlar det
            om det uppbyggnadsarbete som vi nu är inne i. Vår ambition är
            att det som nu inletts genom tre försvarsöverenskommelser ska
            fortsätta i samverkan. Breda riksdagsmajoriteter är en stabil
            grund i förhållande till Försvarsmakten, men det är också en viktig
            signal till omvärlden.
          </note>
          <note>
            Hur ser då vi socialdemokrater på situationen i riksdagen denna
            dag i december 2018? Låt mig först konstatera att det ser ut som
            om vi har ett läge där 92 av kammarens 349 ledamöter kommer att
            stå bakom förslaget i betänkandet om försvar och samhällets krisberedskap
            – 92! Det står i skarp kontrast mot de ambitioner som funnits
            om breda överenskommelser framför allt inom försvars- och säkerhetspolitikens
            område.
          </note>
          <note>
            Fru talman! Låt mig understryka att övergångsregeringens förslag
            till budget inom detta utgiftsområde håller sig inom det regelverk
            som gäller en övergångsregerings möjlighet att lägga fram förslag
            för riksdagen.
          </note>
          <note>
            Ingen, vare sig i denna kammare eller någon annanstans, kan på
            allvar tro att detta skulle vara en socialdemokratiskt ledd regerings
            förslag om den hade fått riksdagens mandat att lägga fram en budget
            utan begränsningar till följd av detta regelverk.
          </note>
          <note>
            Fru talman! Ingen, vare sig i denna kammare eller någon annanstans,
            kan på allvar tro att de senaste årens breda överenskommelser
            med alltmer pengar till försvaret skulle mynna ut i ett förslag
            från en socialdemokratiskt ledd regering med i princip oförändrade
            ramar.
          </note>
          <note>
            Nej, fru talman, alla här i kammaren och utanför vet att en socialdemokratiskt
            ledd regering skulle ha fortsatt återuppbyggnaden av vår gemensamma
            militära förmåga – med breda överenskommelser i denna riksdag,
            med höjda anslag och genom att alla goda krafter krokar arm.
          </note>
          <note>
            (Applåder)
          </note>
          <note type="speaker">
            Anf. 144 BEATRICE ASK (M):
          </note>
          <note>
            Fru talman! Jag börjar med att yrka bifall till utskottets förslag
            om anslag inom utgiftsområde 6 för 2019 och förslag om beställningsbemyndiganden.
            Utskottets förslag innebär delvis bifall till anslagsförslagen
            i regeringens budgetproposition, delvis bifall till 15 av Moderaternas
            och Kristdemokraternas yrkanden i denna del och att riksdagen
            anvisar anslagen inom utgiftsområdet enligt utskottets förslag
            i bilaga 4 med de anslagsvillkor som utskottet har angett.
          </note>
          <note>
            Från Moderaterna finns också två reservationer. Den ena tydliggör
            målet att försvarsanslagen ska höjas till 2 procent av bnp inom
            en tioårsperiod, och den andra rör Försvarsmaktens uppgift vid
            civila kriser. Vi står givetvis bakom båda, men för tids vinnande
            yrkar jag bifall bara till reservation 2.
          </note>
          <note>
            Utskottet behandlar också regeringens skrivelse om anskaffning
            av medelräckviddigt luftvärn i betänkandet och tre följdmotioner.
            Vi har även följt upp regeringens resultatredovisning till riksdagen,
            och vi lägger stor vikt vid att resultatredovisningen i budgetpropositionen
            gör det möjligt för utskottet att bedöma hur utvecklingen ser
            ut på olika områden i förhållande till de 15 mål som riksdagen
            har beslutat.
          </note>
          <note>
            Vidare avstyrker utskottet regeringens förslag om att bemyndiga
            reger ­ ingen att under 2019 besluta om export av JAS 39 C/D genom
            upplåtelse och överlåtelse av materiel. Vi tycker att det är viktigt
            att riksdagen får ha ett ord med i laget. Utskottet föreslår också
            ett tillkännagivande om revi ­ derade investeringsplaner för Försvarsmakten
            och att regeringen bör re ­ dovisa livscykelkostnaden för det
            medelräckviddiga luftvärnssystemet Patriot.
          </note>
          <note>
            Fru talman! Denna höst liknar ingen annan i riksdagen. Det har
            gått månader sedan valet, och vi har fortfarande en övergångsregering.
            Hur länge vi får vänta på en lösning vet ingen av oss i dag.
          </note>
          <note>
            Men vi har riksdagen. Det finns viktiga verksamheter utanför
            det här huset, och det finns åtaganden att hantera. Med all respekt
            för övergångsregeringens arbete med övergångsbudgeten: Den hanterar
            inte och kunde kanske inte hantera tämligen akuta anslagsproblem.
          </note>
          <note>
            Jag noterar att S, MP och V ändå tycker att det räcker och att
            vi ska vänta. Det är viktigare att få en regering än att se till
            att verksamheterna fungerar. Vi gör en annan bedömning, vilket
            också är skälet till att Moderaterna och Kristdemokraterna har
            lagt ett gemensamt förslag. Vi ser att det är nödvändigt och viktigt.
          </note>
          <note>
            För försvarets del har vårt budgetförslag stor betydelse. Utan
            det tillskott på nära 3,9 miljarder kronor nästa år, som nu kommer
            att ges, hade det till exempel blivit neddragningar, inställda
            övningar och ytterligare problem när det gäller att behålla personal
            och rekrytera.
          </note>
          <note>
            I ett läge när flertalet partier ändå varit överens om inriktningen
            framåt hade konsekvensen inte bara varit ett stopp utan ett rejält
            kliv tillbaka, detta i en tid när vi vet att osäkerheten i vår
            omvärld ökar och behovet av ett starkare totalförsvar är uppenbart.
          </note>
          <note>
            Man kan prata vackert om detta, och jag tyckte att ClasGöran
            Carlsson gjorde det. Jag delar helhetsbedömningen att det är väldigt
            många olika faktorer som måste komma på plats, att det finns stora
            problem och allt det här. Men om det är på det sättet kan vi inte
            ställa oss i en situation där vi kanske tar månaders kliv tillbaka
            i den bräcklig uppbyggnadsfas där vi befinner oss. Försvarsmakten
            har varit väldigt tydlig med de konsekvenser som blir om man inte
            agerar, och vi tycker att det är viktigt att lyssna på detta.
          </note>
          <note>
            Vi tillgodoser i huvudsak Försvarsmaktens budgetäskande, men
            vi är väldigt tydliga med att vi tar Statskontorets, ESV:s och
            andras rapporter om problem på allvar när det gäller ekonomistyrning,
            planering, transparens med mera. Det finns flera förslag som absolut
            måste följas upp och komma på plats, och vi är bekymrade över
            kostnadsutvecklingen när det gäller försvarsmaterial och en hel
            del annat. Det är lite av en gökunge som riskerar att putta allting
            annat ur boet, och det här är ett problem som vi alla måste slåss
            för att hantera.
          </note>
          <note>
            Vårt förslag innebär också, och det är viktigt med tanke på helheten,
            tillskott till närliggande myndigheter, Försvarets radioanstalt,
            Rekryteringsmyndigheten, Försvarets forskningsinstitut och Myndigheten
            för samhällsskydd och beredskap, också detta viktiga pusselbitar
            när det gäller att göra det svenska totalförsvaret starkare.
          </note>
          <note>
            Fru talman! Sverige är värt att försvara. Vårt land är stort
            och vackert, även på vintern, och ger oss medborgare en levnadsnivå
            som många i vår omvärld avundas. Det senare har generationer skapat
            genom sitt arbete. Vår uppgift är att förvalta och utveckla Sverige.
            Vi ser revor i trygghetssystemen, och det finns problem som vi
            måste lösa. Men försvaret av vårt land, vår frihet och inte minst
            vårt öppna samhälle och vår demokrati – som vi firar i dag – är
            kanske vårt allra viktigaste åtagande. Det kräver kunskap, en
            levande debatt, mod och kreativitet, och det kräver resurser och
            anslag till de verksamheter som ska försvara oss mot yttre hot.
          </note>
          <note>
            Vi i Moderaterna och Kristdemokraterna har lagt våra förslag
            just med den utgångspunkten. Vi försöker att ta vårt ansvar för
            att säkerställa att den förstärkning av svenskt försvar som vi
            tror är nödvändig också kommer på plats och att vi inte tar ett
            steg tillbaka i de små steg som nu har tagits efter många år av
            neddragningar och problem.
          </note>
          <note>
            (Applåder)
          </note>
          <note type="speaker">
            Anf. 145 CLASGÖRAN CARLSSON (S) replik:
          </note>
          <note>
            Fru talman! Till väldigt stor del skulle jag kunna instämma i
            vad Beatrice Ask säger i sitt anförande, och jag understryker
            återigen att det är viktigt att vi så långt det är möjligt är
            överens om de försvars- och säkerhetspolitiska beslut som fattas.
          </note>
          <note>
            Med det sagt kan jag också säga att jag inte hade planerat att
            begära replik på Beatrice Ask, och jag gör det egentligen inte
            heller mot bakgrund av något som Beatrice Ask sa. I stället var
            det någonting som jag tog del av i medierna i helgen, där en av
            Beatrice Asks kollegor i den moderata riksdagsgruppen i en debattartikel
            uttryckte sig, i alla fall i mina ögon, en bit ifrån vad som är
            rimlig måtta och sans.
          </note>
          <note>
            Jag citerar från artikeln: ”Socialdemokraterna och den rödgröna
            reger ­ ingen valde att inte göra några satsningar på försvaret
            i sin övergångsbudget, trots kunskap om de ekonomiska behov som
            Försvarsmakten har för att upprätthålla svensk försvarsförmåga.
            Ett osäkert politiskt läge och svårigheter att bilda regering
            kan inte vara en ursäkt för att äventyra vårt lands säkerhet.”
          </note>
          <note>
            Mot bakgrund av det regelverk som jag vet att både Beatrice Ask
            och flera andra moderata och borgerliga ledamöter av den här kammaren
            står bakom, nämligen att en övergångsregering ska vara försiktig
            med att lägga nya förslag som kostar pengar i budgeten, är det
            då rimligt att som moderat riksdagsledamot påstå att övergångsregeringen
            äventyrar Sveriges säkerhet? Hur ser Beatrice Ask på det uttalandet?
          </note>
          <note type="speaker">
            Anf. 146 BEATRICE ASK (M) replik:
          </note>
          <note>
            Fru talman! Jag tänker inte stå i talarstolen och recensera några
            riksdagskollegor över huvud taget, vare sig de är moderater eller
            något annat. Det är många av oss som ska vara försiktiga med orden.
          </note>
          <note>
            Jag har respekt för att Socialdemokraterna, Vänsterpartiet och
            Miljöpartiet gör en väldigt formalistisk tolkning av regelverket.
            Jag utgår också från att det svider ganska hårt, eftersom ClasGöran
            Carlsson med flera ändå säger att man vill se förstärkning.
          </note>
          <note>
            Jag kan beklaga att ni inte drog den slutsats vi drog, för det
            får allvarliga konsekvenser om man skjuter upp övningar, om man
            får svårigheter med rekrytering och gör alla de här sakerna som
            blir konsekvensen om övergångsbudgeten skulle gälla. Det innebär
            ett väldigt avbräck i det sköra arbete som pågår.
          </note>
          <note>
            Jag vet också att i politik är väldigt få nyansernas mästare.
            Jag köper gärna att man ska vara försiktig med orden. Jag säger
            själv dumheter mellan varven i stridens hetta och när jag känner
            väldigt starkt. Det är viktigt att se detta.
          </note>
          <note>
            Jag tar också ClasGöran Carlsson på orden när han säger att Socialdemokraterna
            är beredda att säkerställa att vi får förstärkningar och en förbättring.
            Det kommer att bli nödvändigt. Jag sitter i Försvarsberedningen,
            liksom flera här i salen. Vi vet vilka utmaningar som finns och
            vad som måste hanteras. Det kommer inte att bli enkelt, men jag
            är alldeles tvärsäker på att de medel som nu kommer försvaret
            till del kommer att kunna användas på ett vettigt sätt till något
            som faktiskt var intentionerna med den överenskommelse vi gjorde
            2015. Det är det centrala för min del.
          </note>
          <note type="speaker">
            Anf. 147 CLASGÖRAN CARLSSON (S) replik:
          </note>
          <note>
            Fru talman! Tack, Beatrice Ask – jag uppfattar det trots allt
            som en markering mot den sortens uttalanden.
          </note>
          <note>
            Återigen: Min bedömning är att vi förmodligen hade legat väldigt
            nära varandra i slutsatserna om vi inte hade varit bakbundna av
            regelverket kring övergångsregeringens möjligheter. Jag tror definitivt
            att vi hade hittat en betydligt bredare lösning i utskottet även
            när det gäller anslagsfördelningen.
          </note>
          <note>
            Med detta sagt tror jag att det är viktigt att vi gemensamt ser
            till att hålla oss inom mått och sans när det gäller uttalanden
            kring det säkerhetspolitiska läget och utvecklingen för vårt gemensamma
            försvar.
          </note>
          <note type="speaker">
            Anf. 148 BEATRICE ASK (M) replik:
          </note>
          <note>
            Fru talman! Låt mig säga så här: Den här hösten har inte varit
            lik någonting annat. Det är väldigt stökigt. Vi har faktiskt inte
            särskilt mycket praktiskt att hålla oss i. Men vi har inte en
            övergångsriksdag. Jag tror att vi ska träna oss i att testa musklerna
            och att faktiskt göra det som är rätt. Det kommer att kräva många
            diskussioner över partigränser, i partier och annat.
          </note>
          <note>
            Det är besvärligt. Det är väldigt lätt att vi fastnar i att så
            här kan vi inte göra och låt oss vänta och så vidare. Men verkligheten
            väntar inte. Ponera att det tar fyra fem månader innan vi får
            en regering på plats – vad gör vi då?
          </note>
          <note>
            Vi måste i den här salen fundera över vad vi med vårt mandat
            kan göra för att bringa saker någorlunda i ordning, och det säger
            jag med den långa erfarenhet jag har av riksdagsarbete. Detta
            är oprövad mark. Vi har inte gjort det tidigare. Men om man har
            en säker ideologisk kompass och vet vad man vill brukar det kunna
            hanteras. Vi får fortsätta att slita i försvarsutskottet.
          </note>
          <note type="speaker">
            Anf. 149 ROGER RICHTOFF (SD):
          </note>
          <note>
            Fru talman! När det gäller utgiftsområde 6 Försvar och samhällets
            krisberedskap stöder vi Moderaternas och KD:s budgetförslag. Vi
            hade ett annat budgetförslag, med drygt 28 miljarder under de
            tre kommande åren och 7 ½ miljard för 2019. Men det blir i alla
            fall ett tillskott på drygt 3,8 miljarder, vilket är vad man från
            Försvarsmakten begär för nästa år. Därför blev det naturligt att
            stödja detta.
          </note>
          <note>
            Det var lite oroande att KD ville skära ned på försvaret, innan
            man gick över till att dela Moderaternas uppfattning. Man ville
            alltså skära ned på försvaret, vilket var mycket oroande. Ledamoten
            Caroline Nordengrip kommer dock att tala mer om budgeten om senare;
            jag ska tala om några andra områden som sällan framkommer tillräckligt
            tydligt.
          </note>
          <note>
            Jag har uttryckt min oro över bristen på officerare och det så
            kallade snabbspåret, den nya utvecklingen när det gäller att utbilda
            officerare. Jag har vid ett tidigare tillfälle talat med ledamoten
            Oscarsson, och jag tycker att de är på rätt spår där. Vi kommer
            i andra sammanhang att tydliggöra detta mer i detalj; framför
            allt i Försvarsberedningen lämnar vi in ett ful l lödigt förslag
            där vi redogör för hur vi ser på den här utbildningen.
          </note>
          <note>
            Snabbspåret har blivit nästan som en överakademisering i den
            bemärkelsen att den som har läst en akademisk utbildning – till
            exempel statsvetenskap under två år, vilket är ett antal poäng
            – ska kunna tillgodogöra sig detta. Det är fullständigt obegripligt.
            Krigsvetenskapen som man läser i fem år handlar om helt andra
            saker. Idén att man ska kunna korta ned utbildningen genom att
            komma in i yrket med akademiska poäng i filosofisk teori eller
            någonting annat är ju fullständigt obegriplig.
          </note>
          <note>
            Jag ber er alla att läsa på noggrant om det sätt som många förespråkar
            nu, det vill säga snabbspåret. Det kommer att försämra officerarnas
            kunskaper. Det viktigaste för officeren är väpnad strid och ingenting
            annat. Det är det absolut viktigaste. Han ska lära sig att leda,
            skicka folk i döden och dö själv. Det är det viktigaste han har
            att göra med vapen i hand. Det lär man sig inte om man inte läser
            de här kurserna. Vi har ingenting emot akademiseringen, men den
            ska syssla med krigsvetenskap.
          </note>
          <note>
            En annan oro är att man försöker paketera det här. Om ni läser
            vissa förslag på Försvarshögskolan ser ni att man vill trycka
            ihop utbildningen. Officersprogrammen har olika förkortningar,
            och jag väljer att säga ”Karlberg” eftersom många lyssnare då
            känner till vad jag talar om. Då ska man trycka ned annan, högre
            utbildning dit ned. Man trycker alltså ihop det här och betar
            av taktiken, eller krigsvetenskapen, och så är det klart. Fan,
            det är inget Excelark, det här!
          </note>
          <note>
            Fru talman! Oavsett var officeren verkar ingår det att utbilda,
            leda och planera. Det ingår också stabsarbete, och i stabsarbetet
            ingår taktik. Det måste hela tiden genomsyra detta. När man har
            gjort värnplikten går man in på till exempel en plutonchefsutbildning.
            Sedan går man till Karlberg, och där kan man ju korta ned det
            ett år om man nu går en plutonchefsutbildning. Man går Karlberg,
            och sedan kommer man tillbaka och övar. När man har goda vitsord
            från att ha övat i sitt förband, truppslagsvis, går man upp och
            övar till kompanichef. Då läser man kompanichefskursen. Sedan
            går man tillbaka till förbandet och övar i den befattningen i
            ett eller två år. Med goda vitsord blir det bataljonschefskurs
            – det har helt andra förkortningar och beteckningar än dem jag
            nu använder – och därefter går man ned till förbanden. Man övar
            i krigsförbanden och övar i sin roll.
          </note>
          <note>
            Hela tiden finns det truppföring och trupputbildning med i detta
            – att leda och planera. Det snurrar hela vägen. Man kan inte tenta
            av detta. Det går inte att, som vissa officerare gjorde, säga:
            ”Specialistofficeren ska sköta utbildningen. Officeren ska inte
            kunna trupputbilda. Det gör specialistofficeren.” I så fall är
            det ju bättre att han är plutonchef, eller hur? Det här är ett
            annat system, inte det som är väl beprövat i Sverige under alla
            dessa år.
          </note>
          <note>
            Sedan 60-talet har det ansetts vara ett krav att officeren som
            ska studera vidare vid högre operativ kurs måste ha genomgått
            bataljonchefsutbildningen med goda vitsord. Det är man på väg
            att ta bort. Man har lagt ned den. Jag vill bara göra er uppmärksamma
            på detta, och boken jag håller upp nu – Från yrke till profession
            av Berndt Brehmer – borde alla som sitter i försvarsutskottet
            läsa. Det är en bibel att läsa. Den är viktig.
          </note>
          <note>
            Jag släpper det ämnet nu och går över till anskaffning av medelräckviddigt
            luftvärn. Där har vi som ni vet sagt tidigare att köpet av Patriot
            är kasst. Det är en gökunge i försvaret, som alla ni här är ansvariga
            för. Liberalerna är lite grann undantagna, men i övrigt är ni
            ansvariga för denna gökunge. Ni har vägrat låta andra komma till
            försvarsutskottet och föredra alternativa lösningar. Detta får
            ni också ta budgetansvar för sedan; det kommer att vara en gökunge.
            Vi har skrivit en motion om att undersöka möjligheten att avbryta
            detta. Vad kostar det? Så länge det här kostar betydligt mindre
            än att köpa ett riktigt luftvärnssystem, där svenskt radarsystem
            kan vara med – CAMM-robotar – kommer vi att fortsätta kämpa för
            det här. Vi vill utreda detta. Det är det motionen handlar om.
          </note>
          <note>
            Nu kommer vi till Iris-T. Patriotsystemet duger nämligen inte,
            utan nu ska vi ha en ny robot: Iris-T. Men den är ju gjord för
            våra JAS-flygplan – ska vi nu bygga om dem, sätta dem på bandvagnar?
            Ja! Men vet ni hur den fungerar?
          </note>
          <note>
            Alla vi politiker måste bli bättre, mer insatta och kunna vara
            med och diskutera när det gäller alla dessa miljarder av skattepengar.
            Det går inte att lägga detta i händerna bara på tjänstemännen.
            De kan ha rätt och jag kan ha fel, men jag vill vara med och diskut
            era varför – helhetssynen. Iris ‑ T – ja, men vad ska vi ha på
            korvetterna sedan? Vilket luftvärnssystem ska vi ha på våra krigsfartyg?
            Har ni tänkt på det? CAMM-robotar? Vilken typ? Vi måste alla kräva
            att det måste bli bättre.
          </note>
          <note>
            När det gäller miljötillstånden för skjutfält är det fullständigt
            orimligt att vi ger i uppdrag att bilda stridsgrupper på Gotland
            men att de inte får skjuta som de vill. Det är nämligen överklaganden
            i åratal och miljötillstånd. Här måste vi samlas så att vi får
            till en ordning. När de får uppdraget att gå till skjutfälten
            ska de naturligtvis få skjuta. Hur svårt kan det vara? Det har
            vi också haft uppe tidigare.
          </note>
          <note>
            Jag ber att få återkomma med ytterligare två minuter i slutet
            av debatten.
          </note>
          <note>
            (Applåder)
          </note>
          <note>
            (TREDJE VICE TALMANNEN: Jag vill påminna ledamöterna om att använda
            vårdat språk och inte svära i talarstolen.)
          </note>
          <note type="speaker">
            Anf. 150 DANIEL BÄCKSTRÖM (C):
          </note>
          <note>
            Fru talman och ärade ledamöter! Detta blir min femte debatt med
            anledning av försvarsekonomi här i kammaren, utöver dem vi har
            haft tidigare kopplat till inriktningsbeslutet.
          </note>
          <note>
            Det är intressant att se var vi är i dag, 2018, med ett par veckor
            kvar till nästa år. Man kan fundera på hur offentlig verksamhet
            planerar när det gäller ekonomi och även på myndigheternas möjligheter
            att planera för att genomföra den ekonomi riksdagen bestämmer.
            Det är oerhört viktigt att ta dessa frågor på största allvar –
            att ge planeringsförutsättningar och en horisont på både kort
            och längre sikt. Det handlar om att ge Försvarsmakten och övriga
            myndigheter som håller på med totalförsvarsverksamhet bästa möjliga
            förutsättningar att dimensionera och genomföra de åtgärder som
            nu krävs.
          </note>
          <note>
            För ungefär ett år sedan presenterade vi i Försvarsberedningen
            det första delbetänkandet om den civila beredskapen och totalförsvaret.
            Vi kunde konstatera att utmaningarna i vårt land är enorma när
            det handlar om hur detta är dimensionerat och organiserat. Partiernas
            företrädare i Försvarsberedningen gav en hyfsat samstämmig bild
            som åskådliggjorde vad som behöver göras de närmaste åren, men
            också inför nästa försvarsbeslut. Logistiken, infrastrukturen,
            planeringsfrågorna och beroendet av import av förnödenheter, vacciner,
            läkemedel och inte minst livsmedel – det finns mycket att reflektera
            över, planera för och åtgärda för att få en mycket bättre beredskap.
          </note>
          <note>
            Sedan gick det några månader, och så kom torkan, som höll i sig
            under en stor del av sommaren. Vi såg hur detta påverkade svenskt
            jordbruk och livsmedelsföretagande men också skogsföretagandet
            och skogsbruket. För varje vecka utan regn blev problematiken
            steg för steg värre och värre.
          </note>
          <note>
            För att koppla ihop detta: I december presenterade vi Försvarsberedningens
            rapport, och sedan såg vi hela sommarens utmaningar. Man kan problematisera
            helheten i den rapporten och fundera igenom hur vi klarar att
            hantera samhällets kriser, hur robust beredskapen egentligen är
            och hur vi samverkar militärt och civilt för att möta det oväntade.
          </note>
          <note>
            Vi ser inte alltid längre fram så att vi är beredda. Det var
            inte många som kunde förutse sommaren som varit. Då ska vi tala
            om en militär planering för de närmaste åren. Vad är det som väntar?
            Under mina år i försvarsutskottet har jag fått lära mig mycket
            om sårbarheterna, om hur det säkerhetspolitiska omvärldsläget
            har försämrats, om det oväntade som har hänt och om hur vi har
            planerat för något annat.
          </note>
          <note>
            Nu befinner vi oss i ett mycket känsligt läge. Vi genomför försvarsbeslutet
            från 2015, och vi ser att resurserna inte är tillräckliga. Vi
            har sett det efter det att vi har kompletterat beslutet två gånger.
            Nu behöver vi komplettera det ytterligare för de återstående två
            åren, men också för att lägga grunden inför 2021 och framåt. Annars
            blir den operativa risken för stor – förmågeglappet ökar, och
            omvärlden fortsätter att rusta. Vi ser det i Ryssland; vi ser
            att det är långsiktigt och målmedvetet och att man följer planen.
            Samtidigt diskuterar vi här att inte gå hela vägen.
          </note>
          <note>
            Vi måste nu ge de förutsättningar som krävs för att Försvarsmakten
            ska kunna genomföra det fattade inriktningsbeslutet. Men vi måste
            också ge planeringsförutsättningar för de kommande fem åren och
            åren därefter, för det tar tid att återta och bygga förmåga när
            det handlar om militära frågor.
          </note>
          <note>
            Därför känns det bra att också Centerpartiet i sin motion har
            föreslagit de resurser som Försvarsmakten presenterat och som
            krävs för dessa tre år, även med hänsyn till de minskade medlen.
            Utifrån övergångsbudgetens förslag behöver nu nämligen mer läggas
            än vad Försvarsmakten begärde i våras.
          </note>
          <note>
            Det är också intressant att notera att Sverigedemokraterna stöder
            ett förslag som är betydligt lägre än vad man tidigare har sagt
            och även yrkat på här i kammaren och dessutom i år motionerat
            om. Det är intressant att se hur snabbt det svänger.
          </note>
          <note>
            Fru talman! Vi har ett ansvar i försvarsgruppen och i de partier
            som har ingått överenskommelsen från 2015. Vi är överens om att
            vårda den överenskommelsen. Alla partierna – fem vid det tillfället,
            och nu fyra – har att följa upp genomförandet. Detta kräver resurser.
            Jag kan tänka mig att vi ser nya förutsättningar om några månader,
            när förutsättningarna för 2020 presenteras.
          </note>
          <note>
            Detta är också en erfarenhet vi bär med oss: hur snabbt det ändras.
            Vi får förutsättningarna i augusti, och sedan ändras de några
            månader senare inför kommande år. Därför är också Ekonomistyrningsverkets
            analys och rekommendationer viktiga att jobba vidare med, för
            att se hur vi på bästa sätt kan förvalta de medel som anslås.
          </note>
          <note>
            Behoven inom försvarsområdet är väldigt stora. Vi behöver en
            personalrekrytering och en personalförsörjning som fungerar över
            tid. Vi behöver se till att materielen finns, i nuvarande organisation
            men också i en kommande större. Officersrekryteringen är en oerhört
            viktig fråga att arbeta med.
          </note>
          <note>
            Vi måste också se över vilka värden som finns runt om i landet
            i form av infrastruktur som en gång har byggts för militära ändamål.
            Detta är oerhört viktiga resurser som vi nu kan ta vara på i kommande
            försvarsplanering och nyttja tillsammans i militär–civil samverkan
            för att stärka försvarsförmågan ytterligare i hela landet. Inte
            minst ser vi hur utvecklingen i Arktis kräver ökad uppmärksamhet
            i vår kammare och i vårt riksdagsarbete för att vi ska förstå
            vad som krävs de närmaste åren, när klimatet förändras uppe i
            norr.
          </note>
          <note>
            Vi har oerhört stora behov på armésidan – på marksidan. Vi i
            Centerpartiet betonar i vårt budgetförslag att detta kräver förmågeökning
            på alla områden. Inte minst behöver vi säkerställa att hemvärnet
            har de förutsättningar som krävs när det gäller det dagliga, materiel,
            mörkerseende och andra nödvändiga delar, men också en tydlig målsättning
            för framtiden.
          </note>
          <note>
            Under dessa år har vi medverkat till lite drygt 28 miljarder.
            Vi har valt att sitta kvar vid bordet och förhandla och åstadkomma
            uppgörelser. Vi ser att det är oerhört viktigt för säkerhetsarbetet
            och den försvarspolitiska trovärdigheten att vi gör breda överenskommelser,
            även med längre tidsperspektiv.
          </note>
          <note>
            Vi har sett att dessa kompletteringar har varit viktiga. Det
            är inte alltid man ser längre än till horisonten. Vi gjorde vår
            bedömning 2015, och sedan har vi kompletterat. Nu gör vi ytterligare
            en bedömning, och det känns bra att få vara med och bidra till
            att ge förutsättningar för Försvarsmakten och totalförsvaret att
            ytterligare öka sin samlade förmåga när det handlar om vårt lands
            försvar.
          </note>
          <note>
            Fru talman! Jag vill avsluta med att yrka bifall till reservation
            4 i betänkandet.
          </note>
          <note>
            (Applåder)
          </note>
          <note type="speaker">
            Anf. 151 ROGER RICHTOFF (SD) replik:
          </note>
          <note>
            Fru talman! Först vill jag be om ursäkt om jag svor.
          </note>
          <note>
            Jag tänker på kommentaren om varför vi stödde förslaget. Vi hade
            ju betydligt högre krav. Vi fick inte igenom våra egna krav –
            konstigt nog röstade inte kammaren på vårt förslag. Då fick vi
            ta det näst bästa alternativet. Det var detta det berodde på.
          </note>
          <note>
            Jag konstaterar också att detta inte hade gått igenom om inte
            Centern och Liberalerna hade lagt ned sina röster. Det är lätt
            att säga: Vi har gått fram med en egen budget, men vi lägger ned
            rösterna. Ni visste ju att den här budgeten skulle gå igenom då.
            Det är det ena.
          </note>
          <note>
            Det andra är: Vad säger Centern om det så kallade snabbspåret,
            som jag berättade om nyss? Och vad säger ni om det säkerhetspolitiska
            läget? Ni skriver om att det kräver en uppbyggnad av försvaret.
            Om det blir lugnare på andra sidan Östersjön, ska ni då börja
            avveckla igen? Hur ser ni på detta?
          </note>
          <note type="speaker">
            Anf. 152 DANIEL BÄCKSTRÖM (C) replik:
          </note>
          <note>
            Fru talman! Roger Richtoff förvånar mig ändå i dag, när han lyfter
            vad som har skrivits i hans egen partimotion men ändå tydligt
            ställer sig bakom ett mycket lägre belopp. Det är första gången
            vi är på samma nivå när det handlar om försvarsanslag under de
            år som jag har varit med och debatterat försvarsfrågor.
          </note>
          <note>
            De närmaste månaderna kommer vi i Försvarsberedningen att göra
            en gemensam analys av säkerhetsläget. Vi har avsiktligt väntat
            till slutet av Försvarsberedningens arbete för att kunna få en
            så uppdaterad och relevant omvärldsbild som möjligt. En hel del
            är gjort. Vi gav slutsatser i delbetänkandet i december förra
            året.
          </note>
          <note>
            Det finns inget som talar emot den bilden. Omvärldsläget fortsätter
            att förändras. Kriget i Ukraina pågår fortsatt. Den militära upprustningen,
            inte minst i Ryssland, fortsätter i hyfsat samma riktning som
            beslutat.
          </note>
          <note>
            Det är klart att den kommande våren är viktiga månader i Försvarsberedningens
            arbete för att man ska få ett underlag för rätt prioriteringar
            i förhållande till omvärldsläget och kunna sätta en tydlig målbild
            för försvarets verksamhet 2021–2025, också för personalrekrytering,
            som Roger Richtoff tar upp i sin frågeställning.
          </note>
          <note>
            Vi behöver en officersrekrytering som både tillgodoser behovet
            och också fungerar praktiskt. Vi kommer att diskutera också detta
            i Försvarsberedningens arbete under de närmaste månaderna. Där
            har både Roger Richtoff och vi övriga ledamöter i Försvarsberedningen
            chansen att kom ­ ma med goda förslag med utgångspunkt i vad vi
            ser behövs för att få Försvarsmakten att växa de kommande åren,
            för det behöver ske.
          </note>
          <note type="speaker">
            Anf. 153 ROGER RICHTOFF (SD) replik:
          </note>
          <note>
            Fru talman! Jag tycker att arbetet i försvarsutskottet går väldigt
            bra. Det är konstruktiva och vänliga samtal, tycker jag. På det
            här sättet försöker jag trycka på några viktiga punkter som jag
            tycker att ni ska ta med er och tänka på. Det handlar om officersrekryteringen,
            snabbspåren, kommande luftvärnssystem och så vidare, som ni tankemässigt
            måste ta med er in i Försvarsberedningen, som väl kör igång i
            morgon bitti igen.
          </note>
          <note type="speaker">
            Anf. 154 DANIEL BÄCKSTRÖM (C) replik:
          </note>
          <note>
            Fru talman! Behovet av långsiktighet hör också ihop med officersrekryteringen
            och de modeller som vi behöver utveckla för detta i Sverige. För
            Centerpartiets del strävar vi i Försvarsberedningens arbete att
            landa i minst det nordiska genomsnittet när det gäller resurser.
            Det gör vi för att vi ska klara att utbilda fler, anställa fler
            officerare och rekrytera fler till Försvarsmaktens olika delar.
          </note>
          <note>
            När det handlar om tidsperspektivet är vi absolut beredda att
            se över vad som behöver göras. De närmaste åren finns det en sårbarhet
            när det gäller personalrekrytering och officersförsörjning. Detta
            måste finnas med i samma takt som vi nu växlar upp när det gäller
            försvarsförmågan och också diskuterar hur organisationen ska se
            ut i sin helhet och i olika delar. Det kan handla om kompletteringar
            och kanske också nyetableringar runt om i landet för att stärka
            försvarsförmågan för svensk del i dess helhet.
          </note>
          <note>
            (forts. § 11)
          </note>
          <note>
            Ajournering
          </note>
          <note>
            Kammaren beslutade kl. 15.52 på förslag av tredje vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 8 Beslut om ärenden som slutdebatterats den 14 december
          </note>
          <note>
            NU2 Utgiftsområde 19 Regional tillväxt
          </note>
          <note>
            Kammaren biföll utskottets förslag.
          </note>
          <note>
            JuU1 Utgiftsområde 4 Rättsväsendet
          </note>
          <note>
            Kammaren biföll utskottets förslag.
          </note>
          <note>
            § 9 Beslut om ärenden som slutdebatterats den 15 december
          </note>
          <note>
            KU1 Utgiftsområde 1 Rikets styrelse
          </note>
          <note>
            Punkt 1 (Anslag m.m. inom utgiftsområde 1)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            108 för utskottet
          </note>
          <note>
            54 för res.
          </note>
          <note>
            141 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 26 S, 59 M, 1 C, 1 V, 20 KD, 1 MP
          </note>
          <note>
            För res.: 54 SD
          </note>
          <note>
            Avstod: 63 S, 26 C, 22 V, 18 L, 12 MP
          </note>
          <note>
            Frånvarande: 11 S, 11 M, 8 SD, 4 C, 5 V, 2 KD, 2 L, 3 MP
          </note>
          <note>
            Johan Andersson, Marie Axelsson, Marlene Burwick, Johan Büser,
            Mikael Dahlqvist, Jamal El-Haj, Åsa Eriksson, Thomas Hammarberg,
            Per-Arne Håkansson, Kadir Kasirga, Sultan Kayhan , Serkan Köse,
            Dag Larsson, Hillevi Larsson, Åsa Lindestam, Ingela Nylund Watz,
            Leif Nysmed, Lawen Redar, Mathias Tegnér, Anna Vikström, Hanna
            Westerén och Carina Ödebrink (alla S) samt Lotta Johnsson Fornarve
            (V) och Amanda Palmstierna (MP) anmälde att de avsett att avstå
            från att rösta men markerats ha röstat ja.
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            SfU4 Utgiftsområde 8 Migration
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            94 för utskottet
          </note>
          <note>
            54 för res.
          </note>
          <note>
            154 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 12 S, 59 M, 1 C, 1 V, 20 KD, 1 MP
          </note>
          <note>
            För res.: 54 SD
          </note>
          <note>
            Avstod: 76 S, 26 C, 22 V, 18 L, 12 MP
          </note>
          <note>
            Frånvarande: 12 S, 11 M, 8 SD, 4 C, 5 V, 2 KD, 2 L, 3 MP
          </note>
          <note>
            Johan Andersson, Marlene Burwick, Jamal El-Haj, Thomas Hammarberg,
            Hillevi Larsson, Ingela Nylund Watz , Leif Nysmed och Anna Vikström
            (alla S) samt Lotta Johnsson Fornarve (V) och Amanda Palmstierna
            (MP) anmälde att de avsett att avstå från att rösta men markerats
            ha röstat ja.
          </note>
          <note>
            CU1 Utgiftsområde 18 Samhällsplanering, bostadsförsörjning och
            byggande samt konsumentpolitik
          </note>
          <note>
            Punkt 2 (Bostadspolitiskt mål)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            233 för utskottet
          </note>
          <note>
            23 för res. 1
          </note>
          <note>
            47 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 66 S, 59 M, 54 SD, 27 C, 1 KD, 18 L, 8 MP
          </note>
          <note>
            För res. 1: 23 V
          </note>
          <note>
            Avstod: 23 S, 19 KD, 5 MP
          </note>
          <note>
            Frånvarande: 11 S, 11 M, 8 SD, 4 C, 5 V, 2 KD, 2 L, 3 MP
          </note>
          <note>
            Marlene Burwick, Teresa Carvalho, Åsa Eriksson, Thomas Hammarberg,
            Kadir Kasirga, Sultan Kayhan, Gustaf Lantz, Sanne Lennström, Eva
            Lindh, Magnus Manhammar, Leif Nysmed, Markus Selin och Anna Vikström
            (alla S) samt Maria Ferm, Maria Gardfjell , Rebecka Le Moine och
            Åsa Lindhagen (alla MP) anmälde att de avsett att rösta ja men
            markerats ha avstått från att rösta.
          </note>
          <note>
            Robert Halef (KD) anmälde att han avsett att avstå från att rösta
            men markerats ha röstat ja.
          </note>
          <note>
            Punkt 3 (Konsumentpolitiskt mål)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            244 för utskottet
          </note>
          <note>
            54 för res. 3
          </note>
          <note>
            4 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 86 S, 59 M, 27 C, 22 V, 20 KD, 18 L, 12 MP
          </note>
          <note>
            För res. 3: 54 SD
          </note>
          <note>
            Avstod: 3 S, 1 MP
          </note>
          <note>
            Frånvarande: 11 S, 11 M, 8 SD, 4 C, 6 V, 2 KD, 2 L, 3 MP
          </note>
          <note>
            Kadir Kasirga och Sultan Kayhan (båda S) samt Amanda Palmstierna
            (MP) anmälde att de avsett att rösta ja men markerats ha avstått
            från att rösta.
          </note>
          <note>
            Lotta Johnsson Fornarve (V) anmälde att hon avsett att rösta
            ja men markerats som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 10 Beslut om ärenden som slutdebatterats vid dagens sammanträde
          </note>
          <note>
            SkU1 Utgiftsområde 3 Skatt, tull och exekution
          </note>
          <note>
            Punkt 2 (Tullverkets befogenheter och verksamhet)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            3. res. 2 (SD)
          </note>
          <note>
            4. res. 3 (C)
          </note>
          <note>
            Förberedande votering 1:
          </note>
          <note>
            54 för res. 2
          </note>
          <note>
            27 för res. 3
          </note>
          <note>
            222 avstod
          </note>
          <note>
            46 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            59 för res. 1
          </note>
          <note>
            54 för res. 2
          </note>
          <note>
            190 avstod
          </note>
          <note>
            46 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            134 för utskottet
          </note>
          <note>
            61 för res. 1
          </note>
          <note>
            107 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 23 V, 11 L, 13 MP
          </note>
          <note>
            För res. 1: 59 M, 2 SD
          </note>
          <note>
            Avstod: 2 S, 51 SD, 27 C, 20 KD, 7 L
          </note>
          <note>
            Frånvarande: 11 S, 11 M, 9 SD, 4 C, 5 V, 2 KD, 2 L, 3 MP
          </note>
          <note>
            Sultan Kayhan (S) anmälde att hon avsett att rösta ja men markerats
            ha avstått från att rösta.
          </note>
          <note>
            Maria Arnholm, Gulan Avci, Jan Björklund, Juno Blom, Bengt Eliasson,
            Joar Forssell, Helena Gellerman, Johan Pehrson, Mats Persson,
            Arman Teimouri och Allan Widman (alla L) anmälde att de avsett
            att avstå från att rösta men markerats ha röstat ja.
          </note>
          <note>
            Punkt 3 (Stärkande av Tullverkets befogenheter)
          </note>
          <note>
            1. utskottet
          </note>
          <note>
            2. res. 6 (M, C, KD, L)
          </note>
          <note>
            Votering:
          </note>
          <note>
            178 för utskottet
          </note>
          <note>
            124 för res. 6
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 89 S, 53 SD, 23 V, 13 MP
          </note>
          <note>
            För res. 6: 59 M, 27 C, 20 KD, 18 L
          </note>
          <note>
            Frånvarande: 11 S, 11 M, 9 SD, 4 C, 5 V, 2 KD, 2 L, 3 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UU2 Utgiftsområde 7 Internationellt bistånd
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Biståndsram och anslag inom utgiftsområde 7)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            86 för utskottet
          </note>
          <note>
            53 för res.
          </note>
          <note>
            162 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 7 S, 59 M, 20 KD
          </note>
          <note>
            För res.: 53 SD
          </note>
          <note>
            Avstod: 82 S, 27 C, 22 V, 18 L, 13 MP
          </note>
          <note>
            Frånvarande: 11 S, 11 M, 9 SD, 4 C, 6 V, 2 KD, 2 L, 3 MP
          </note>
          <note>
            Johan Andersson, Jamal El-Haj, Patrik Engström , Åsa Eriksson,
            Thomas Hammarberg och Hillevi Larsson (alla S) anmälde att de
            avsett att avstå från att rösta men markerats ha röstat ja.
          </note>
          <note>
            Lotta Johnsson Fornarve (V) anmälde att hon avsett att avstå
            från att rösta men markerats som frånvarande.
          </note>
          <note>
            UU1 Utgiftsområde 5 Internationell samverkan
          </note>
          <note>
            Kammaren biföll utskottets förslag.
          </note>
          <note>
            § 11 (forts. från § 7) Försvar och samhällets krisberedskap (forts.
            FöU1)
          </note>
          <note type="speaker">
            Anf. 155 HANNA GUNNARSSON (V):
          </note>
          <note>
            Fru talman! Ärade ledamöter, och hej till er som lyssnar och
            tittar!
          </note>
          <note>
            Vi debatterar nu den del av budgeten som handlar om säkerhet,
            krisberedskap och försvar. Det ger mig såklart ett gyllene tillfälle
            att säga några ord om Vänsterpartiets försvarspolitik.
          </note>
          <note>
            För Vänsterpartiet är den militära alliansfriheten och neutraliteten
            de absolut viktigaste beståndsdelarna i försvars- och säkerhetspolitiken.
            Detta är så viktigt att jag kommer upprepa det varje gång som
            jag får tillfälle.
          </note>
          <note>
            Vänsterpartiet säger ett tydligt nej till ett svenskt medlemskap
            i Nato. Vi menar också att värdlandsavtalet mellan Sverige och
            Nato bör rivas upp. I stället för att närma oss en kärnvapenallians
            bör Sverige markera fredens betydelse genom att skriva under FN:s
            konvention mot kärnvapen. Vi kommer, tillsammans med de organisationer
            som driver dessa frågor, varje gång vi får möjlighet att påminna
            om och kräva att detta avtal skrivs under.
          </note>
          <note>
            För Vänsterpartiet är det viktigt att Sveriges försvar har en
            stark folklig förankring. De som deltar i försvarsarbetet ska
            representera hela befolkningen och ha olika bakgrund, kunskaper
            och erfarenheter. Vi har alla ett gemensamt ansvar för att möta
            alla former av hot om de så är klimatrelaterade, kommer från desinformation
            eller från rasism och extremism. Värnplikten bör framöver innehålla
            även civila delar och stärka vår beredskap mot natur- och miljökatastrofer.
            Det är någonting som vi vet kommer att bli mer förekommande i
            klimatförändringarnas spår.
          </note>
          <note>
            Vänsterpartiet är ett feministiskt parti. Kvinnors rättigheter
            och erfarenheter måste alltid ges stor plats även i försvarspolitiken.
            Kvinnor och barn är de som drabbas hårdast under och efter konflikter.
            Det är därför mycket glädjande att se och höra den senaste månadens
            alla reportage och diskussioner om kvinnors rättigheter i krig
            och konflikt med anledning av de mycket värdiga mottagarna av
            Nobels fredspris.
          </note>
          <note>
            Fru talman! Politik handlar om att prioritera. Utifrån våra olika
            ideologier och de olika ställningstaganden vi gör prioriterar
            vi utgifterna olika i den budget vi nu diskuterar. Som väljare
            handlar det sedan om att fundera på vad som är viktigast för en
            själv och sedan välja parti utifrån det.
          </note>
          <note>
            Vänsterpartiet prioriterar alltid jämlikhet i alla beslut som
            vi fattar. Varje gång vi gör en budget funderar vi på hur vi kan
            få maximalt med jämlikhet i Sverige. På vägen dit fördelar vi
            resurser och pengar från dem som redan har till dem som behöver
            mer. Av var och en efter förmåga, åt var och en efter behov.
          </note>
          <note>
            Den budget som riksdagen beslutade om förra veckan är inte en
            budget som ger ökad jämlikhet. Det är i stället en budget som
            innebär nedskärningar i välfärden, en drastiskt försämrad miljö-
            och klimatbudget och skattesänkningar för dem som redan har stora
            inkomster. En sådan budget kan Vänsterpartiet aldrig stå bakom.
            Det spelar roll hur vi prioriterar utgifterna när vi tar fram
            en budget.
          </note>
          <note>
            Vänsterpartiet stödde i stället den övergångsbudget som övergångsregeringen
            hade lagt fram. Vi ser det som det mest logiska att den regering
            som vi så småningom kommer att få också får lägga fram en budget.
          </note>
          <note>
            Vänsterpartiet deltar inte i budgetbeslutet, då vi anser att
            budgeten ska ses som en helhet. Men jag vill att kammaren noterar
            vårt särskilda yttrande, som vi har tillsammans med Socialdemokraterna
            och Miljöpartiet, där vi förklarar våra ställningstaganden ytterligare.
          </note>
          <note>
            Fru talman! Slutligen vill jag lyfta fram och yrka bifall till
            Vänsterpartiets reservation nr 6 angående anskaffningen av medelräckviddigt
            luftvärn. Vänsterpartiet anser att vi bör avvakta med detta köp
            så att en ordentlig analys av köpet och dess kostnader kan göras.
            Vi är också oroliga för att ett köp av systemet Patriot knyter
            oss närmare till USA och Nato, vilket vi i Vänsterpartiet inte
            önskar.
          </note>
          <note>
            (Applåder)
          </note>
          <note type="speaker">
            Anf. 156 MIKAEL OSCARSSON (KD):
          </note>
          <note>
            Fru talman! Jag vill börja med att i likhet med Beatrice Ask
            yrka bifall till Moderaternas och Kristdemokraternas budgetförslag.
            Jag vill också yrka bifall till reservation 7 som gäller Försvarsmaktens
            bredare roll.
          </note>
          <note>
            Det vi diskuterar i dag, försvaret och vår trygghet, är väldigt
            viktigt, för vad det ytterst handlar om är att kunna bygga upp
            ett försvar som kan försvara Sverige mot yttre hot. Det finns
            otroligt mycket godhet i världen. Men det finns också ondska,
            och Sverige behöver ett försvar som kan försvara oss. Därför är
            det mycket viktigt att stärka försvaret.
          </note>
          <note>
            Vi har ett speciellt läge här i riksdagen eller framför allt
            vad gäller regeringen som är en övergångsregering och som har
            lagt fram ett budgetförslag, precis det som man skulle göra. Men
            vi kan konstatera att det saknar de viktiga tillskott som behövs.
            Därför är det glädjande att Kristdemokraternas och Moderaternas
            budgetförslag nu ger de tillskott som behövs och fyller upp de
            behov som Försvarsmakten själv pekar på.
          </note>
          <note>
            Fru talman! Försvarsmakten har talat om vad det skulle få konsekvenser
            om man inte fick de tillskott som behövs, och det skulle få väldigt
            stora konsekvenser. Det hade betytt en rejäl neddragning av övningar,
            att man inte hade kunnat skaffa materiel, lastbilar, och det hade
            varit negativt för uppfyllande av förband. Därför är det viktigt
            att de här pengarna nu skjuts till. Vi aviserar att pengarna som
            krävs kommer in både 2020 och 2021.
          </note>
          <note>
            Vi har ett fortsatt allvarligt läge. Spänningen har ökat. År
            2008 angrep Ryssland Georgien, och två av landets provinser är
            fortfarande ockuperade. Ockupationen av Krim och det pågående
            anfallskriget mot Ukraina visar att Ryssland ser militära maktmedel
            som instrument för att nå politiska mål.
          </note>
          <note>
            Vi ser nu tydligt att det är ett ännu mer spänt och allvarligt
            läge med den ryska blockering som pågår just nu. Ukraina kan inte
            komma ut och in med sina fartyg, och det finns besättningar som
            fortfarande sitter i arrest i Ryssland. Tre ukrainska fartyg med
            fredliga avsikter blev hindrade av aggressiv rysk militär. Kriget
            i Ukraina är intet nytt. Regelbundet dör människor i ett krig
            i Europa igen. Och de proryska så kallade separatisterna är inget
            annat än Kremls förlängda arm.
          </note>
          <note>
            Den här konflikten har pågått sedan 2014. Hittills har över 6
            000 människor dött mitt i Europa. Ukrainas huvudstad Kiev ligger
            bara två timmar bort med flyg, och det finns en regering som har
            delar av landet i krig. Detta har skapat oro i Baltikum, men jag
            tror att det också gör att många svenskar känner att det finns
            stora brister i vårt försvar som behöver rättas till. Det är därför
            som det är så viktigt att de här tillskotten sker.
          </note>
          <note>
            Fru talman! Det är värt att påminna om att Kristdemokraterna
            vill att Sverige går med i Nato. Det är den försvarsgemenskap
            som står till buds och som vi har ett nära samarbete med. Vi är
            partner, och det är bra, men vi borde uppgradera oss till en fullvärdig
            medlem i Nato. Det skulle stärka tryggheten både för Sverige och
            för våra grannländer.
          </note>
          <note>
            Samtidigt behöver vi stärka vår egen armé. Där vill vi på tio
            år se en fördubbling, gå från dagens två brigader till fyra. Det
            förutsätter att antalet värnpliktiga ökas från dagens 4 000 till
            åtminstone 8 000.
          </note>
          <note>
            Vi ser framför oss att det upprättas en brigad i Revinge i Skåne,
            en i Skövde och en i Boden. Dessutom vill vi se förstärkta stridsgrupper
            här i Stockholm och på Gotland.
          </note>
          <note>
            Därutöver ser vi framför oss en brigad norr om Dalälven med uppgift
            att verka i övre Norrland alternativt i Stockholmsområdet.
          </note>
          <note>
            När det gäller marinen är det väsentligt att det skapas närvaro
            på västkusten och att antalet fartyg utökas för att tillåta operationer
            på ostkusten och västkusten samtidigt. Det är också viktigt att
            dagens fartyg moderniseras så att de kan uppträda i en modern
            stridsmiljö. Till exempel måste korvetterna utrustas med luftvärnsrobotar.
          </note>
          <note>
            Flygvapnet är förstås av yttersta vikt för Sverige. Där är det
            allra viktigaste att vi kan utöka bassystemet så att våra JAS-plan
            kan spridas och därmed inte bli bekämpade från marken. Det krävs
            också en utökad basorganisation för flygvapnet så att man kan
            använda reservflygplatser. Det är också viktigt att antalet JAS
            Gripen-plan inte minskar utan att vi behåller nivån på 100 plan.
            Då krävs det att vi använder de JAS Gripen C/D-plan vi har för
            överskådlig framtid. Det är också viktigt att flygflottiljerna
            utökas till fyra, vilket betyder att F 16 i Uppsala utvecklas
            till en komplett flottilj.
          </note>
          <note>
            Jag vill påminna om det civila försvaret som ju har stora utmaningar.
            En av dessa är självförsörjningen av livsmedel som är på bottennivå,
            under 50 procent. Det betyder att här i Stockholm till exempel
            klarar vi oss i två dygn innan matvarorna är slut på hyllorna.
            I Sverige som helhet klarar vi oss kanske i sju dygn. Detta ska
            jämföras med exempelvis Finland där man klarar sig i mer än sex
            månader. Här är det stora utmaningar som också gäller andra politikområden
            som jordbrukspolitiken. Det måste skapas ett livskraftigt lantbruk.
            Men vi måste också ha en fördelning som fungerar vid en kris eller
            i värsta fall ett krig, för det vill ju till att vi ser till att
            människor inte svälter ihjäl utan att det finns mat att tillgå.
          </note>
          <note>
            Till sist när det gäller frågan om en bredare roll för Försvarsmakten
            pekar vi på vikten av att Försvarsmakten kan hjälpa det civila
            samhället när resurserna inte räcker till. I reservationen pekar
            vi särskilt på vikten av att Försvarsmakten kan hjälpa till vid
            bränder.
          </note>
          <note>
            (Applåder)
          </note>
          <note type="speaker">
            Anf. 157 CLASGÖRAN CARLSSON (S) replik:
          </note>
          <note>
            Fru talman! Jag delar Mikael Oscarssons engagemang och ambitioner
            för att stärka förutsättningarna för det svenska totalförsvaret.
            Jag var själv en del av försvarsutskottet mellan 2010 och 2014
            och var med och drev på för att stärka de ekonomiska ramarna bland
            annat för Försvarsmakten.
          </note>
          <note>
            Jag uppskattar verkligen att Kristdemokraterna var med och träffade
            den breda försvarsöverenskommelsen 2015. Vad jag däremot inte
            förstår är utvecklingen det senaste året. Kristdemokraterna lämnade
            den breda uppgörelsen i augusti 2017, och partiet har därefter
            drivit iväg någon helt annanstans.
          </note>
          <note>
            I tal efter tal och tidningsartikel efter tidningsartikel är
            budskapet att försvaret måste få rejäla tillskott och att Sverige
            måste nå den allmänt vedertagna och så ofta använda nivån på 2
            procent av bnp när det gäller försvarets budget. Döm om min förvåning
            när jag för några veckor sedan fick ta del av Kristdemokraternas
            kommittémotion. Försvarsmaktens äskande på rejäla tillskott 2019–2021
            möts av Kristdemokraterna med, tro det eller ej, 0,871 miljarder.
            Jag säger det igen: 0,871 miljarder 2019 – eller 0,871 miljarder
            att lägga till de drygt 47 miljarder som finns i övergångsreger
            ­ ingens budgetförslag för posterna 1.1, 1.2 och 1.3. Känn på
            den!
          </note>
          <note>
            Hur ska vi tolka den kristdemokratiska retoriken? Behöver Försvarsmakten
            rejäla tillskott? Och hur definierar i så fall Mikael Oscarsson
            ordet ”rejäla” när det gäller Försvarsmaktens budget?
          </note>
          <note type="speaker">
            Anf. 158 MIKAEL OSCARSSON (KD) replik:
          </note>
          <note>
            Fru talman! Det är väldigt trevligt att höra ClasGöran instämma
            med engagemang och i att Försvarsmakten behöver mer pengar. Jag
            hoppas att vi kan växla in det här engagemanget som nu finns till
            stöd för det förslag som ligger med rejäla tillskott.
          </note>
          <note>
            Kristdemokraterna hade i sitt budgetförslag lagt till 7,9 miljarder
            mer än övergångsregeringen på tre år. Samtidigt var vi hela tiden
            inställda på att det här skulle samskrivas med Moderaterna – det
            hade även kunnat bli fler partier. Vi enades om behovet, nämligen
            att Försvarsmakten får de här 18 miljarderna som är mer än de
            7,9 miljarder som Kristdemokraterna först hade föreslagit. Vår
            utgångspunkt var hela tiden att vi skulle ha en samskrivning,
            och därför är jag glad att det nu blir det här rejäla tillskottet
            som behövs.
          </note>
          <note>
            Samtidigt ser vi framför oss att vi måste fortsätta uppåt i trappan.
            Det här är ett viktigt steg på vägen, men vi måste ta oss upp
            till 2 procent i likhet med de flesta av våra grannländer som
            redan har bestämt sig för att ta sig upp dit.
          </note>
          <note>
            Det vore intressant att höra hur ClasGöran och hans parti ser
            på framtiden. Ska vi stå med armarna i kors på den nivå som vi
            har nu, eller är också Socialdemokraterna inne på den vägen att
            vi måste upp på en tvåprocentsnivå för att kunna göra de satsningar
            som krävs på armén, flygvapnet och marinen?
          </note>
          <note type="speaker">
            Anf. 159 CLASGÖRAN CARLSSON (S) replik:
          </note>
          <note>
            Fru talman! Mikael Oscarsson kan vara övertygad om att den socialdemokratiska
            partigruppen här i riksdagen har en ambition att förstärka resurserna
            för försvaret. Men det blir lite egendomligt om Mikael Oscarsson
            ena veckan tycker att 871 miljoner är tillräckligt, och sedan
            är han nöjd när han får den moderata hjälpen så att han kan ansluta
            sig till 3,829 miljarder veckan efter. Att förklara det med att
            det skulle ske någon sorts samskrivning låter lite egendomligt.
          </note>
          <note>
            Den kristdemokratiska retoriken om betydligt mer resurser till
            försvaret faller platt till marken när man orkar med 0,871 miljarder.
          </note>
          <note type="speaker">
            Anf. 160 MIKAEL OSCARSSON (KD) replik:
          </note>
          <note>
            Fru talman! När det gäller att falla platt till marken tycker
            jag väl att ClasGöran blir svaret skyldig när det gäller att man
            inte tar chansen när den finns att stödja en uppgörelse och ett
            förslag som faktiskt ger de tillskott som vi tycks ha en grundläggande
            enighet om att de krävs. Det är uppenbart att pengarna krävs,
            och jag är jätteglad att vi har fått möjlighet att lägga till
            de pengar som krävs så att vi kan rätta till de brister som Försvarsmakten
            pekar på och undvika de konsekvenser som annars hade blivit följden.
          </note>
          <note>
            Vi är väldigt nöjda och glada över att Försvarsmakten får precis
            de tillskott som man själv har begärt.
          </note>
          <note type="speaker">
            Anf. 161 ALLAN WIDMAN (L):
          </note>
          <note>
            Fru talman! Låt mig inledningsvis kommentera ClasGöran Carlssons
            påstående om att han och Socialdemokraterna var med och drev på
            ökningar i försvarsanslagen mellan 2010 och 2014. Vi har låtit
            riksdagens utredningstjänst jämföra anslagsramarna som oppositionen
            då redovisade med det som alliansregeringen lade fram. Hade Socialdemokraternas
            budgetar 2006–2014 gått igenom skulle försvaret haft 5 miljarder
            mindre att röra sig med.
          </note>
          <note>
            Fru talman! Man brukar säga att försvarsbudgeten i Sverige alltid
            ligger på 40 miljarder. Efter i dag kan vi konstatera att det
            inte längre stämmer. Vi kommer redan 2019 att närma oss 60 miljarder.
            Jag ska gärna ge Socialdemokraterna erkännandet att jag är övertygad
            om att hade man inte nu varit med i en övergångsregering skulle
            väsentligt högre anslag kommit i fråga för Försvarsmakten. Det
            är väl till och med så att i de samtal som fördes med oppositionens
            företrädare ville regeringen gå längre när det gällde försvaret,
            men det tilläts man inte. Det är ett besked jag litar på.
          </note>
          <note>
            Fru talman! Liberalerna ville i sin alternativa budget anslå
            25,3 miljarder de kommande tre åren och 4,2 miljarder redan 2019.
          </note>
          <note>
            Den här stora, breda enighet som nu finns om att förstärka svensk
            för ­ svarsekonomi är på ett sätt väldigt glädjande men samtidigt
            också i grun ­ den skrämmande. Den vittnar om ett omvärldsläge
            som dag för dag fort ­ ­ sätter att försämras. Det har inte gått
            mer än två timmar sedan Moskva beordrade mer än tio stridsflygplan
            till Krim för att hantera den förväntade provokationen från Ukraina.
            Jag skulle kunna fortsätta att exemplifiera här på många sätt,
            men jag avhåller mig från att göra det.
          </note>
          <note>
            Fru talman! Det är reservationerna som normalt sett syns i ett
            betänk ­ ande. Här står jag i dag helt utan några reservationer.
            Jag hade planerat att yrka bifall till två sådana. Den första
            handlade om punkt 3, nämligen regeringens vilja att få en in blanco-fullmakt
            att sälja av fullt fungerande, betalda och beprövade JAS Gripen
            39 C/D. Att göra det i det rådande omvärldsläget, mitt under att
            landet befinner sig i en ombeväpning till ett nytt stridsflygplan,
            hade varit minst sagt äventyrligt.
          </note>
          <note>
            Liberalerna säger inte nej till varje form av export av begagnad
            försvarsmateriel, men vi anser att regeringen ingående måste förklara
            för utskottet vilka bevekelsegrunder man i det enskilda fallet
            kan ha för detta. Jag är mycket nöjd med att utskottet i enighet
            avslog den här begäran om bemyndigande.
          </note>
          <note>
            Liberalerna hade också motionerat om att regeringen skulle redovisa
            livscykelkostnaden för luftvärnssystemet Patriot. Även detta fann
            utskottets gillande. Mindre nöjd är jag dock med de beskrivningar
            som reger ­ ingen gör i sin skrivelse där man lakoniskt konstaterar
            att det ryms inom ram men också tillägger att efter 2021 kommer
            vi att behöva prioritera för att klara av uppdateringar av systemet.
          </note>
          <note>
            Genom att en livscykelkostnad redovisas får vi i utskottet möjlighet
            att följa upp anskaffningen, inte bara under de kommande åren
            utan under kommande decennier då systemet kommer att vara verksamt
            i Sverige.
          </note>
          <note>
            Fru talman! Sverigedemokraterna vill anslå ännu lite mer pengar
            till försvaret än Liberalerna ville. Men det är värt att notera
            att med Sverigedemokraternas försvarsbudget kommer inte ett Natomedlemskap.
            Därmed kommer varje siffra som Sverigedemokraterna yrkar bifall
            till att vara otillräcklig i förhållande till partier som inser
            det självklara faktumet att vi inte på egen hand kan möta utmaningar
            från militära stormakter.
          </note>
          <note>
            Fru talman! Det är nära till jul. Man ska avsluta med något positivt.
            Efter att ha läst Sverigedemokraternas motion kan jag konstatera
            att de inte längre kräver exklusivt manlig värnplikt i det här
            landet. Det är väl en glädjande tilldragelse att vi kan se att
            det även inom Sverigedemokraterna finns en rörelseriktning mot
            en feministisk försvarspolitik.
          </note>
          <note>
            Fru talman! Vårt förslag har fallit. Jag avstår därför från att
            yrka bifall till vårt förslag. I stället hänvisar jag till det
            särskilda yttrande som vi har lämnat in.
          </note>
          <note>
            (Applåder)
          </note>
          <note type="speaker">
            Anf. 162 ROGER RICHTOFF (SD) replik:
          </note>
          <note>
            Fru talman! Jag vill kommentera det här med Nato. Den passningen
            kommer varje gång.
          </note>
          <note>
            Nej, vi vill inte vara med i Nato. Vi vill gärna gå mot ett försvarsförbund
            med Finland. Som Socialdemokraternas mycket duglige försvarsminister
            har sagt är det ett samarbete bortom fredstida förhållanden. Där
            fick jag sagt att han har varit en duktig försvarsminister.
          </note>
          <note>
            Det är bra att Liberalerna berömmer SD för att vi gör vissa justeringar
            i vår politiska uppfattning.
          </note>
          <note>
            Jag har en fråga till Liberalerna. EU har stridsgrupper. Sverigedemokraterna
            vill lägga ned dem. Skälet är att det som inte övas kommer inte
            att fungera i krigstid. Vill man ha kvar dem måste man öva dem.
            Den första frågan är: Hur ser Liberalerna på att ha kvar stridsgrupperna?
            Tror Liberalerna att de kommer att fungera?
          </note>
          <note>
            Den andra frågan gäller att vi har strategiska partner, bland
            annat Brasilien. Jag vet att även Linköpings universitet har ett
            samarbete med den strategiska partnern i vissa utvecklingsfrågor.
            De signaler som man kan få i tidningarna tycker jag andas en viss
            irritation hos den strategiske partnern över att det går ganska
            sakta med de så kallade motköpen.
          </note>
          <note>
            Nu står man snart inför leverans av JAS igen. Jag skulle gärna
            vilja ha en kommentar om vår strategiska partner Brasilien. Hur
            ser Liberalerna på motköp? Ska vi ha till exempel transportflygplan?
            De har också utmärkta brandsläckningsplan och så vidare. Jag vill
            gärna ha en kommentar till det.
          </note>
          <note type="speaker">
            Anf. 163 ALLAN WIDMAN (L) replik:
          </note>
          <note>
            Fru talman! Det var inte det lilla det här. Det handlar om vitt
            skilda områden.
          </note>
          <note>
            När det gäller ett försvarsförbund med Finland kan man konstatera
            att om svenska och finska politiker skulle vara beredda att offentligen
            eklatera ett sådant förbund – vilket jag inte alls tror – är den
            volymen ändå för liten, när det gäller både konventionella medel
            och massförstörelsevapen. Det förekommer tämligen frekvent att
            Ryssland och Rysslands ambassadörer hotar med kärnvapenattacker
            i olika riktningar runt om i Europa. Hur hanterar man det inom
            ramen för ett försvarsförbund med Finland?
          </note>
          <note>
            Fru talman! Dessvärre lever vi i en värld där Nato är nödvändigt.
            Vårt beroende av Nato är i dag så starkt att jag vågar hävda att
            vi inte längre kan använda alla våra delar i det militära försvaret
            självständigt utan Natos bistånd. Det beroendet behöver nu bytas
            mot ett motsvarande inflytande som medlemmar i alliansen.
          </note>
          <note>
            När det gäller stridsgrupperna i EU var vi väl så där entusiastiska
            när de tillkom 2004–2005. Vi såg att det fanns en risk för att
            man i stället för att göra insatser internationellt skulle by
            ta dem mot en dyrbar beredskap, o ch så har det dessvärre blivit.
          </note>
          <note>
            Jag tycker inte att man ska ge upp hoppet om EU som säkerhetspolitisk
            aktör internationellt. Jag tror att man kan hitta former som är
            mer kostnadseffektiva än de vi har haft tidigare.
          </note>
          <note>
            Motköp är någonting som jag tycker genuint illa om, Roger Richtoff.
            Det är någon form av juste retour, någonting som påminner om hur
            man gräddar anbud i olika mer eller mindre skumma branscher. När
            vi köper från till exempel USA finns det aldrig några krav på
            motköp över huvud taget. Jag tycker att det är bra. Det är transparenta,
            rena affärer där man vet vad man betalar och vad man får.
          </note>
          <note type="speaker">
            Anf. 164 ROGER RICHTOFF (SD) replik:
          </note>
          <note>
            Fru talman! Motköp är ingenting som Sverigedemokraterna har kommit
            på. Det har man bestämt i samband med affären. Kände ledamoten
            inte till det, att vi är förpliktigade att köpa från vår strategiske
            partner?
          </note>
          <note>
            En annan fråga gäller vårt luftvärnssystem. Enligt FOI är kryssningsrobotar
            det största hotet. Hur ser Liberalerna på ett Patriotsystem som
            inte kan hantera kryssningsrobotar?
          </note>
          <note type="speaker">
            Anf. 165 ALLAN WIDMAN (L) replik:
          </note>
          <note>
            Fru talman! Det är riktigt att när Sverige genomför export ingår
            normalt berörd industri avtal om så kallade motköp. Det är ingenting
            som per definition gynnar vare sig svensk försvarsindustri eller
            vårt näringsliv i allmänhet.
          </note>
          <note>
            Jag tog tillfället i akt att uttrycka min skepsis mot motköp.
            Jag är glad över att det inom Europeiska unionen finns ganska
            långtgående försök att komma till rätta med det i olika sammanhang.
          </note>
          <note>
            Fru talman! När det gäller kryssningsrobotar är min uppfattning
            att Patriotsystemen kan bekämpa såväl ballistiska missiler som
            kryssningsrobotar. Och det är normalt sett mycket enklare att
            bekämpa kryssningsrobotar än ballistiska missiler, som kommer
            ned mot vårt land med en hastighet av drygt sju kilometer i sekunden.
          </note>
          <note type="speaker">
            Anf. 166 ELISABETH FALKHAVEN (MP):
          </note>
          <note>
            Fru talman! I dag fyller demokratin 100 år. Det har ni här i
            kammaren hört många gånger. Men det är en högtidsdag. Jag står
            faktiskt här framför er eftersom jag just nu gör min demokratiska
            värnplikt.
          </note>
          <note>
            För att vi ska ha en fungerande demokrati krävs det att vi har
            en transparent överenskommen spelplan som följs av inblandade
            parter. Vi människor har olika åsikter i många frågor. Det ska
            vi ha. Det är demokratins stora utvecklingspotential. Men för
            att det ska vara just en utvecklingspo ­ tential och inte ett
            hot mot själva demokratin är det oerhört viktigt att vi som representerar
            svenska folket följer de överenskommelser och regler som finns.
          </note>
          <note>
            Just nu är vi i ett ingenmansland vad gäller hur riksdagen ska
            hantera en övergångsregering och en övergångsbudgetproposition.
            Vi skapar alltså den praxisen nu när vi står här och genom hur
            vi har agerat efter valet.
          </note>
          <note>
            Innan jag går in specifikt på försvarsbudgeten vill jag kort
            lyfta fram lite fakta – ni kan den, men jag vill ändå lyfta fram
            den – om den övergångsbudgetproposition som övergångsregeringen
            lade fram till riksdagen för beslut och som riksdagen röstade
            ned i onsdags.
          </note>
          <note>
            Det finns bestämmelser kring vad en övergångsbudgetproposition
            ska innehålla och inte:
          </note>
          <note>
             En övergångsregering bör endast avgöra löpande eller brådskande
            ärenden.
          </note>
          <note>
             Den bör inte lägga fram propositioner som är politiskt kontroversiella
            eller har en tydlig partipolitisk inriktning.
          </note>
          <note>
             Regeringsformen säger att den senast beslutade budgeten ska
            fortsätta att gälla för det fall riksdagen inte har beslutat om
            en ny budget.
          </note>
          <note>
             Särskilda principer har tagits fram för utformningen av övergångsbudgetpropositionen
            efter kontakter med företrädare för regeringspartierna samt Moderaterna,
            Centern, Kristdemokraterna, Liberalerna och Vänsterpartiet.
          </note>
          <note>
            Övergångsregeringen har utefter detta bedömt att övergångsbudgetpropositionen
            för 2019 bör utformas utifrån budgeten för 2018 med uppräkning
            ­ ar för det som krävs – detta i väntan på att en ny regering
            tillträder som kan lämna de förslag till ändringar som följer
            av just den regeringens politiska inriktning.
          </note>
          <note>
            En övergångsbudgetproposition läggs alltså med avsikten att ge
            utrymme för den politik som blir vald att sitta vid rodret och
            att också bestämma vart vi ska. Samtidigt ska man ge våra myndigheter
            ute i landet en tydlighet i så god tid som möjligt för att de
            ska kunna planera sin verksamhet för det kommande året. Det är
            avsikten. Regering först, budget se da n. Och här står vi i dag
            med något helt annat.
          </note>
          <note>
            Att vi vid detta första tillfälle, när en regeringsbildning drar
            ut på tiden, inte kan enas om en ordnad process för att demokratin
            ska kunna fungera även i utmanande tider är oroande. Att de ekonomiska
            ramarna fastställdes i onsdags, innan effekterna av budgeten tydliggjorts,
            tycker jag är en demokratisk förlust.
          </note>
          <note>
            Fru talman! Visst, övergångsbudgetpropositionen för utgiftsområde
            6 var oroande för verksamheterna eftersom just våra verksamheter
            är inne i en expanderingsfas med att förstärka totalförsvaret
            – en förstärkning som regeringen, Moderaterna och Centerpartiet
            kommit överens om och som fanns med i regeringens förslag till
            budget för 2018. Det gällde 2,7 miljarder kronor årligen från
            och med 2018 för en ökad operativ förmåga i krigsförbanden och
            förstärkt förmåga inom totalförsvaret som regeringspartierna hade
            kommit överens med Moderaterna och Centerpartiet om. Det fanns
            dock inte med i övergångsbudgetpropositionen då det ju bör hänföras
            till partipolitik.
          </note>
          <note>
            Nu är dessa våra verksamheter lugnare, eftersom M-KD-budgeten
            har gått igenom där de förstärkningarna finns med så att man kan
            fortsätta bygga upp totalförsvaret enligt planerna, vilket är
            både viktigt och nödvändigt. Det tycker vi är bra. Men Naturvårdsverket
            och länsstyrelser runt om i landet är mycket oroade, vilket ju
            inte alls är bra eftersom allt hör ihop.
          </note>
          <note>
            Många jobb kommer att försvinna från dessa myndigheter. 40 procent
            av Naturvårdsverkets samlade anslag för att arbeta med klimat,
            miljö och natur försvinner, och detta ska verkställas ute i verksamheterna
            över jul och nyår då lugn och ro ska vila över oss. Så mycket
            nedskärningar blir ju naturligtvis nedskärningar på personal också.
          </note>
          <note>
            Klimatförändringarna medför stora utmaningar och påfrestningar
            på vårt samhälle.
          </note>
          <note>
            Nära till hands när vi pratar om klimatförändringarna inom just
            försvaret ligger ju vatten och livsmedelsförsörjningen och säkerheten
            för vårt civila samhälle. De låga grundvattennivåerna under de
            senaste åren ger en föraning om en framtid där vattenbrist och
            torka blir vanligare. Regeringen föreslog därför i förra årets
            budget satsningar på att restaurera och anlägga våtmarker, fördjupa
            kartläggningen av våra grundvattenresurser samt utveckla länsstyrelsernas
            arbete med skydd av dricksvatten. Våtmarker är nämligen mycket
            viktiga med sin vattenhållande förmåga.
          </note>
          <note>
            I den budgetmotion som nu gick igenom skär man bort stora anslag
            just inom detta område. Länsstyrelserna, som är vår förlängda
            arm ned till befolkningen, får betydligt mindre resurser generellt.
            Självklart får det effekter.
          </note>
          <note>
            Livsmedelsförsörjningen är också avhängig av väl fungerande kring
            ­ organisationer, såsom länsstyrelserna. I somras var Länsstyrelsen
            i Halland en avgörande spelare för att få det att fungera i torkan
            med vatten till djuren, samordning för bete och så vidare. Säkert
            var det så i övriga delar av landet också. De nedskärningar som
            görs på klimat och miljö, nedskärningar som aldrig tidigare skådats
            i omfattning, kommer att slå hårt även inom områden som vårt utskott
            har ansvar för.
          </note>
          <note>
            För mig är ärlighet oerhört viktigt, så även i politiken. Demokratin
            tar stryk om vi tappar bort just den ingrediensen i det vi säger,
            skriver och gör. Demokratin bygger på förtroende för att tydliga
            överenskomna spelregler finns och följs. Den kan inte fungera
            annars.
          </note>
          <note>
            Jag deltar inte i beslutet utan hänvisar till övergångsbudgetproposi
            ­ tio ­ nen och det särskilda yttrande vi lämnat från Socialdemokraterna,
            Mil ­ jö ­ partiet och Vänsterpartiet.
          </note>
          <note>
            (Applåder)
          </note>
          <note type="speaker">
            Anf. 167 CAROLINE NORDENGRIP (SD):
          </note>
          <note>
            Fru talman! I dag firar vår demokrati 100 år. Att Sverige fått
            åtnjuta detta privilegium är ingen slump, och om vi ska få uppleva
            100 år till av frihet kommer det sannolikt inte att ske utan fortsatt
            a ambitiösa ansträngningar från vår sida.
          </note>
          <note>
            Att Sverige behöver ett starkt försvar är vi alla partier överens
            om. Vi är dock inte eniga om prioriteringarna och medlen för att
            lyfta vårt försvar till den nivå som vi sverigedemokrater anser
            nödvändig för att värna vår frihet över en längre tidsperiod.
            Det säkerhetspolitiska läget kan komma att snabbt förändras, det
            har vi nyligen bevittnat, men militär förmåga är något som byggs
            långsamt och vi bör därför stå starkt rustade även under fredsförhållanden.
          </note>
          <note>
            Sveriges försvar bygger på en deklarerad folkvilja att Sverige
            ska vara en självständig och fri nation samt på en försvarsmakt
            som på ett trovärdigt sätt kan hävda förmågan att skydda hela
            landet genom ett organiserat totalförsvar i samverkan med det
            civila samhället.
          </note>
          <note>
            I början av 1980-talet var försvarets andel av bnp hela 2,9 procent
            för att sedan successivt minska till dagens nivå om närmare 1
            procent. Hela försvarsgrenar hotas av att inte leva upp till den
            operativa förmåga som vi har satt som mål, och detta kan ske inom
            loppet av bara några få år.
          </note>
          <note>
            Vi ser dock tyvärr i dag ett samhälle som inte tar fred och frihet
            på det stora allvar som behövs, ett samhälle som låtit försvaret
            bli ett särintresse med de yttersta beslutshavarna i spetsen för
            att successivt dra ned på anslagen som behövs för att bibehålla
            grundpelarna för vår självständighet. Vi är lättade att det nu
            är bestämt att skjuta till mer resurser till vårt försvar, något
            som vi sverigedemokrater under lång tid påtalat som nödvändigt.
          </note>
          <note>
            Vi behöver börja om från grunden, att återinföra beredskapslager
            av livsmedel, läkemedel samt andra basprodukter vitala för att
            samhället ska vara funktionellt i händelse av kris eller krig.
            Vi behöver även stärka det civila försvaret med en tydligare ansvarsfördelning
            och direktiv samt uppföljning under återuppbyggnaden. Vi behöver
            utbilda befäl, manskap och frivilliga samt även utöka dessa i
            antal.
          </note>
          <note>
            Materielbeställningen behöver ta fart , och man behöver även
            säkerställa tillgången på allt från skyddsrum till övningsområden.
            Lagar behöver justeras för att underlätta för övningsverksamhet
            , och det kommer att krävas yt ter ligare ansträngningar för att
            åstadkomma ökad kunskap för att möta relativt nya hotbilder såsom
            terrorism och cyberhot.
          </note>
          <note>
            Fru talman! Jag skulle kunna fortsätta att måla bilden av de
            förstärkningar som snarast behövs efter den nedrustning som skett
            under decennier, men jag anser nu att det är viktigare att blicka
            framåt.
          </note>
          <note>
            Det har satts upp ambitiösa mål för försvaret, men medlen har
            visat sig inte räcka för att säkerställa att de ska bli verklighet.
            Vi vill se ett nytt tankesätt där man sätter budgeten efter uppdragen
            som man gett till Försvarsmakten och inte tvärtom. Det riskerar
            annars att skapa orimliga förväntningar på resultatet av de tilldelade
            medlen , och det kan komma att ständigt saknas tillräckliga medel
            för den givna uppgiften.
          </note>
          <note>
            För att garantera rikets säkerhet och självständighet måste nedrustning
            ­ en genast få ett slut. Länderna i vår absoluta närhet har försvarsanslag
            på nära 2 procent av bnp eller har tagit beslutet att detta är
            en väg som den ekonomiska politiken runt försvaret nu måste ta.
            Även vi bör gå i denna riktning och i lag säkerställa att medlen
            stannar på den nivå som är nödvändig.
          </note>
          <note>
            Inledningsvis kan vi tillfälligt behöva gå längre än 2 procent
            eftersom uppbyggnaden av vårt försvar kommer att vara mycket kostsam,
            för att därefter plana ut kring 2 procent, det vill säga om läget
            i omvärlden inte har försämrats ytterligare.
          </note>
          <note>
            Det är viktigt att vi ger de militära och civila delarna av försvaret
            möjlighet att jobba långsiktigt , och vi ser det därför som nödvändigt
            att grundlagen ändras för att inte tillåta regeringar att åter
            i framtiden använda försvaret som en budgetregulator.
          </note>
          <note>
            Fru talman! Vi står givetvis bakom alla våra reservationer, men
            för tids vinnande yrkar jag bifall endast till Sverigedemokraternas
            reservationer nr 3 och nr 7.
          </note>
          <note>
            (Applåder)
          </note>
          <note>
            I detta anförande instämde Sara Seppälä (SD).
          </note>
          <note type="speaker">
            Anf. 168 MARIA NILSSON (L):
          </note>
          <note>
            Fru talman! Jag vill i mitt anförande återvända till anledningen
            till att vi behöver ett starkt försvar. Vad består det säkerhetspolitiska
            hot av som vi har hört så mycket om?
          </note>
          <note>
            Fru talman! Låt mig ge ett konkret exempel. Nästan alla städer
            i det forna Sovjetunionen har en Ulitsa Lenina, en gata i centrum
            uppkallad efter Vladimir Lenin. Jag har själv promenerat på åtskilliga
            sådana. Jag har även promenerat på den som följande händelse utspelade
            sig på.
          </note>
          <note>
            I centrum av staden Kertj på Krim i Ukraina dök den 3 mars 2014
            stridsklädda män utan nationalitetsbeteckning upp just där och
            började blockera militära förband. Nästan samtidigt började busslaster
            med fler krigsklädda män anlända med vapen som de gömde i rysk-ortodoxa
            kyrkor.
          </note>
          <note>
            Fru talman! Under plenum i svensk riksdag ter detta sig som en
            beskrivning i en dålig deckare. Det var det inte. Den 5 mars stängdes
            alla ukrainska tv-kanaler på Krim av. I stället sändes endast
            ryska kanaler. Någon månad senare genomfördes en så kallad folkomröstning,
            och Krim blev de facto en del av Ryssland. Ryssland hade genom
            militär aggression genomfört en olaglig annektering av ett territorium
            tillhörande ett annat europeiskt land.
          </note>
          <note>
            Några veckor senare startade Ryssland ett krig i östra Ukraina
            som skördat mer än 10 000 människors liv. Det är ett krig som
            fortfarande pågår.
          </note>
          <note>
            Vi talar ofta och ganska lättvindigt om frihet, inte minst i
            det parti som jag tillhör. Men vad är frihet? Frihet är att självständigt
            kunna bestämma över sitt liv.
          </note>
          <note>
            Olga, Andrej och Tanja berövades den friheten den 3 mars 2014.
            I stället för att fortsätta sina liv på Krim lever de i dag som
            internflyktingar.
          </note>
          <note>
            Fru talman! Detta är inte en historia om Kertj på Krim i Ukraina.
            Det här är historien om när det säkerhetspolitiska läget för alltid
            förändrades i Europa. Det är historien om varför Sverige behöver
            ett starkt försvar. Ryssland har befäst sig som en militärt överlägsen
            stormakt i Östersjöre ­ gionen. Skulle en konflikt uppstå kommer
            Sverige att drabbas direkt eller indirekt.
          </note>
          <note>
            I en intervju i Svenska Dagbladet konstaterade Säpochefen att
            han var särskilt oroad över det omfattande spionage och underrättelsehot
            från Ryssland som Sverige utsätts för. Syftet är att destabilisera
            Sverige.
          </note>
          <note>
            För Liberalerna är det givet att försvarsförmågan på flera sätt
            måste öka. Försvaret av Sverige är Försvarsmaktens huvuduppgift.
            Detta försvar är inte gratis. Vi behöver öka budgeten till 2 procent
            av bnp. Liberalerna har i sin budgetmotion en tydlig färdplan
            för hur detta ska uppnås. Försvaret måste kosta.
          </note>
          <note>
            Problemet är tyvärr att hur mycket pengar Försvarsmakten än tillförs
            kan Sverige inte mäta sig med en militär stormakt. Därför är det
            viktigt att internationellt samarbete stärks och utvecklas. Regeringen
            måste omedelbart ansöka om Natomedlemskap.
          </note>
          <note>
            Fru talman! Min partikamrat har redan redovisat våra yrkanden.
            Vårt förslag har fallit, och vi stöder därför vårt särskilda yttrande.
          </note>
          <note>
            (Applåder)
          </note>
          <note>
            I detta anförande instämde Allan Widman (L).
          </note>
          <note type="speaker">
            Anf. 169 PÅL JONSON (M):
          </note>
          <note>
            Fru talman! Låt mig inledningsvis hänvisa till och ställa mig
            bakom Beatrice Asks yrkande.
          </note>
          <note>
            Försvarspolitikens huvudfokus måste vara att här och nu öka den
            operativa förmågan i krigsförbanden och intensifiera arbetet med
            totalförsvaret. Skälet till det är ytterst att den säkerhetspolitiska
            utvecklingen i vårt närområde fortsätter att försämras. Risken
            för ett väpnat angrepp mot Sverige kan tyvärr inte uteslutas.
          </note>
          <note>
            Med det sagt tror jag att det är angeläget att vi klarar av att
            hålla två tankar i huvudet samtidigt när vi diskuterar den framtida
            inriktningen på försvarspolitiken.
          </note>
          <note>
            Samtidigt som vi här och nu stärker den operativa förmågan genom
            att tillföra mer mängdmateriel och skapa förutsättningar för mer
            övningsverksamhet inom Försvarsmakten behöver vi också följa och
            ta in den snabba teknikutveckling som vi ser äga rum i vår omvärld.
          </note>
          <note>
            Denna teknikutveckling är starkt präglad av ökad automation,
            robotik och artificiell intelligens. Den kommer att förändra hur
            vi lever våra liv under de närmaste årtiondena. Men den kommer
            även att i grunden förändra det moderna slagfältet. Detta kommer
            att leda till större användning av till exempel drönare, autonoma
            system i alla arenor, bättre fjärrstridsförmåga och alltmer avancerade
            cyberangrepp.
          </note>
          <note>
            Allt detta måste vi ta höjd för när vi nu försöker balansera
            mål och medel i försvarsbudgeten. Det finns nämligen en risk att
            Europa och Sve ­ rige faller tillbaka på det militärtekniska området.
            Inom EU har satsning ­ arna på försvarsforskning minskat med 40
            procent under det senaste år ­ tiondet. Under samma period har
            även Försvarsmaktens anslag för forsk ­ ning och teknikutveckling
            minskat med 70 procent från 2 miljarder ned till ungefär 600 miljoner
            per år. Detta är förenat med vissa säkerhetspolitiska risker,
            eftersom militär verksamhet som bekant är mycket teknikintensiv.
          </note>
          <note>
            Fru talman! Den budget som vi debatterar i dag kommer med tre
            angelägna besked på detta område.
          </note>
          <note>
            För det första är det bra att Försvarsmaktens anslag för forskning
            och teknikutveckling nu förstärks. Man får ändå säga att det är
            ett trendbrott. Det sker för första gången på nästan 20 år.
          </note>
          <note>
            För det andra är det bra att mer medel tillförs Totalförsvarets
            forskningsinstitut.
          </note>
          <note>
            För det tredje är det i grunden positivt att EU nu ökar sina
            ambitioner på detta område, genom att bland annat inrätta en försvarsfond.
            Rätt utformad kan försvarsfonden bidra till att bättre koordinera
            de europeiska satsningar som görs på detta område och även stärka
            svensk försvarsförmåga. Men då krävs att vi har en proaktiv och
            inflytelserik regering som kan värna Sveriges intressen i Bryssel.
          </note>
          <note>
            Här finns det skäl att rikta viss kritik mot regeringens passiva
            och förhållandevis låga ambitionsnivå när det gäller deltagande
            i Pescoprojekt.
          </note>
          <note>
            Fru talman! Jag har uppehållit mig mycket vid det framtida slagfältet
            och teknikutvecklingen. Traditionellt brukar det delas in i mark,
            luft och sjö, men alltmer talar vi också om cyberarenan som den
            fjärde arenan inom modern krigföring. Det är ett område där Sverige
            dras med stora problem.
          </note>
          <note>
            I internationella mätningar av länders cybersäkerhet brukar Sverige
            komma långt ned när vår samlade förmåga utvärderas. Problemen
            inom cyberområdet i Sverige är både organisatoriska och juridiska
            och handlar även om brist på resurser.
          </note>
          <note>
            Moderaterna har därför lagt fram ett antal skarpa förslag för
            att förbättra det samlade greppet om cyberförsvarsförmågan i Sverige.
            Bland annat vill vi inrätta en cyberkoordineringsfunktion i Regeringskansliet.
            Vi har också föreslagit att det ska införas ett cyberoperationscentrum
            under FRA:s huvudmannaskap.
          </note>
          <note>
            Genom det budgetförslag som debatteras i dag får även Must och
            FRA ökade anslag för att stärka arbetet med cyberförsvaret. Det
            är helt nödvändigt för att vi i framtiden ska stå bättre rustade
            även inom denna arena.
          </note>
          <note>
            (Applåder)
          </note>
          <note type="speaker">
            Anf. 170 ALEXANDRA ANSTRELL (M):
          </note>
          <note>
            Fru talman! Med Moderaternas och Kristdemokraternas förslag till
            budget blir det ökade anslag till försvaret – ja, faktiskt till
            hela totalförsvaret. Det är viktigt, och jag är stolt som moderat
            över att vi har gjort denna viktiga prioritering. Den behövs nämligen.
          </note>
          <note>
            Gör vi inte denna prioritering nu kommer det att kosta ännu mer
            senare utan att man får mer för pengarna. En fördröjning av satsningarna
            inom försvaret skulle alltså bli en fördyring. Och det, fru talman
            och ärade ledamöter, är onödigt.
          </note>
          <note>
            Vi alla vet att säkerhetssituationen i vårt närområde har försämrats
            under senare år. Östersjöregionen befinner sig åter i fokus. Vi
            kan bara se i Ukraina, som flera har pratat om här i dag, att
            Ryssland inte väjer för att använda militära medel mot sina grannländer.
            Sverige skulle oundvikligen bli påverkat vid en väpnad konflikt
            i Östersjöområdet. Detta måste vi alla ta på allvar.
          </note>
          <note>
            Försvarsmakten måste i det korta perspektivet färdigställa den
            beslutade krigsorganisationen. Men det behöver också läggas stor
            vikt vid att förstärka förmågan att mobilisera hela krigsorganisationen
            i händelse av höjd beredskap. Här är det självklart viktigt att
            de mål som satts upp för personalförsörjningen uppfylls.
          </note>
          <note>
            För marinstridskrafterna är närvaron i Östersjön av särskild
            betydelse. Vi ser också att marinen står inför omfattande utmaningar
            under de kommande åren. Där behövs god planering men självklart
            också god kostnadskontroll, spårbarhet och uppföljning, precis
            som inom hela försvaret. Det är ju inga små investeringar vi pratar
            om när vi pratar om ubåtar, till exempel.
          </note>
          <note>
            MSB får ökade resurser i vår budget för att stärka arbetet med
            att bygga upp det civila försvaret. Det är mycket bra. Jag har
            skrivit en insändare i år där jag har sagt att jag hoppas att
            ett krispaket ska bli årets julklapp. Det är en julklapp som man
            faktiskt inte skulle behöva öppna men som är ack så viktig. Visst,
            fru talman, vore det en bra julklapp!
          </note>
          <note>
            Det är inte bara den ökade osäkerheten i världen som utgör ett
            hot som vi måste vara förberedda på. Det handlar också om bland
            annat skogsbränder, översvämningar och it-attacker. Vi själva
            – varje individ – måste ta ett ansvar. Men MSB har till uppgift
            att utveckla hela samhällets förmåga att förebygga och hantera
            olyckor och kriser.
          </note>
          <note>
            Här tycker vi moderater att det är viktigt att stärka arbetet
            med att bygga upp det civila försvaret. Det handlar exempelvis
            om stöd för beredskapsplaneringen, utveckling av räddningstjänsten
            vid höjd beredskap och sjukvårdens säkerhet i kris och krig.
          </note>
          <note>
            Vi har tidigare här i kammaren debatterat Riksrevisionens granskning
            av livsmedels- och läkemedelsförsörjningen, och vi har alla sett
            stora brister. Det måste helt enkelt förbättras. Med det budgetförslag
            som M och KD lagt fram finns dessa möjligheter.
          </note>
          <note>
            Det är med stolthet som jag står här i dag och lägger fram samma
            yrkande som Beatrice Ask gjorde alldeles nyligen för att få en
            riktigt bra budget för Sveriges totalförsvar.
          </note>
          <note>
            (Applåder)
          </note>
          <note type="speaker">
            Anf. 171 ROGER RICHTOFF (SD):
          </note>
          <note>
            Fru talman! Jag vill bara ge en kort kommentar till Patriotsystemet.
            Det hävdas att det kan bekämpa kryssningsmissiler. Det har en
            radar som täcker 120 grader. Man sköt bort det systemet under
            Auroraövningen. Det är det systemet vi pratar om. Kryssningsmissilen
            ska komma från rätt håll. Jag behöver inte säga mer än så.
          </note>
          <note>
            Man kan ju komplettera med att köpa många extra. Du har en datalänk
            in. Klipper du den har du inget system alls. Nu pratar man om
            att utöka till flera datalänkar.
          </note>
          <note>
            Jag tänkte bara lägga in en liten stänkare om en kommande sak
            som jag tycker att man på något sätt skulle kunna beröra i detta
            sammanhang. Det gäller samhällets krisberedskap. Jag har många
            gånger i kammaren talat om det största hotet mot vårt sätt att
            leva och vår frihet. Är det riktat utifrån mot Sverige, eller
            finns det innanför landets gränser? Har den utveckling vi ser
            i landet någonting med samhällets krisberedskap att göra? Ja,
            vi tycker det.
          </note>
          <note>
            Jag tror att vi måste vara uppmärksamma på detta och ta med det
            i våra tankar när det gäller den utveckling som sker. Det är bomber,
            dödsskjutningar, våldtäkter, rån och en alltmer eskalerande våldsspiral
            inom landets gränser. Har det någonting att göra med samhällets
            krisberedskap? Ska vi någon gång beröra detta? Ja, vi tycker det.
            Jag kommer att återkomma till detta. Har vi snart någon form av
            lågintensivt inbördeskrig i landet?
          </note>
          <note>
            Det är viktiga frågor att diskutera. Jag ville bara förvarna
            om att jag kommer att ta upp detta i ett längre debattinlägg vid
            ett senare tillfälle.
          </note>
          <note>
            Tack för debatten!
          </note>
          <note type="speaker">
            Anf. 172 ALLAN WIDMAN (L) replik:
          </note>
          <note>
            Fru talman! Det är alldeles korrekt att de sensorer som finns
            i Patriotsystemet enbart täcker in 120 grader, inte 360, vilket
            vore hela varvet runt. Det är just därför man väljer att köpa
            flera sensorer till de skjutande förbanden. Man gör det för att
            få just en täckning runt hela horisonten. Så enkel är den förklaringen.
          </note>
          <note>
            Jag vet inte om jag ska ge mig in i det som Roger Richtoff säger
            om en upptrappad kriminalitet i Sverige och om det är en fråga
            för vår civila krishantering eller vårt civila försvar. Nu lovade
            Roger Richtoff att återkomma till detta vid tillfälle. Kanske
            ska vi ta den diskussionen då, men det är klart att olika företeelser
            inom landets gränser på olika sätt kan beskrivas som osäkerheter
            när det gäller vårt samhälles fortbestånd och stabilitet.
          </note>
          <note>
            Jag kan notera att när det gäller synen på Ryssland har inte
            Sverigedemokraterna alla gånger varit överens med de övriga politiska
            partierna. Eller jag kan citera Roger Richtoffs partiledare från
            valrörelsen: Macron eller Putin – pass.
          </note>
          <note type="speaker">
            Anf. 173 ROGER RICHTOFF (SD) replik:
          </note>
          <note>
            Fru talman! Macron har ju vissa problem själv. Han var i Sverige
            för ett tag sedan och kritiserade oss – mitt parti. Han har stora
            problem själv i sitt land i dag. Jag tillmäter honom inte något
            större värde, måste jag säga, i den allmänpolitiska debatten.
            Jag tror att sagan snart är över.
          </note>
          <note>
            Vad det gäller det inrikespolitiska sa jag att jag återkommer.
            Jag tror på något sätt att vi inte kan sätta en tydlig gräns vid
            den eskalerande våldsspiralen i Sverige och säga att det inte
            har med samhällets krisberedskap att göra. Vi borde, tycker jag,
            ta höjd för detta i någon form av diskussioner framgent, kanske
            inte här och nu.
          </note>
          <note>
            Sedan gäller det Patriotsystemet. Ja, man köper in två radarsystem
            till med länkar. Nu börjar miljonerna rulla i de här systemen.
            Andra länder har dessa system – Polen och Tyskland till viss del.
            Om ni läser de tidningarna kan ni se att de har uttryckt att de
            har svårigheter med underhållet. Väldigt mycket i dessa system
            är hemligstämplat. Och det finns mycket kritik mot hur det fungerar.
          </note>
          <note>
            Det har utvecklats sedan jag i olika former deltog under Gulfkriget
            1991. Det går inte att jämföra riktigt, men där träffade väl ungefär
            var tredje. Det har utvecklats, så den jämförelsen haltar väsentligt.
            Men det är inget system som vi kan applicera på våra krigsfartyg.
          </note>
          <note>
            Vi behöver ett skydd, och vi behöver ett system som är sammanhängande.
            Jag tycker att vi inom ramen för Pesco borde ha ett försvarssamarbete
            när vi ändå är där, till exempel inom det här området, som gynnar
            svensk försvarsindustri i allt högre omfattning.
          </note>
          <note type="speaker">
            Anf. 174 ALLAN WIDMAN (L) replik:
          </note>
          <note>
            Fru talman! Det är roligt att höra att ledamoten Richtoff uttrycker
            sin uppskattning för Pesco. Det är ju en viktig mekanism inom
            Europeiska unionen som syftar till en bättre gemensam säkerhet.
            Detta är roligt att höra. Det är samtidigt lite överraskande.
          </note>
          <note>
            När det gäller systemet Patriot måste jag säga att jag delar
            oron för de kostnader som kommer att krävas när det gäller uppdatering
            av systemet. Jag beklagar återigen att regeringen valt att lakoniskt
            konstatera att det ryms inom ram, åtminstone fram till 2021.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 december.)
          </note>
          <note>
            § 12 Inrättande av försvarsgrensstaber
          </note>
          <note>
            Försvarsutskottets betänkande 2018/19:FöU3
          </note>
          <note>
            Inrättande av försvarsgrensstaber (prop. 2018/19:18)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 175 LARS PÜSS (M):
          </note>
          <note>
            Fru talman! I dag debatterar vi försvarsutskottets betänkande
            nr 3, Inrättande av försvarsgrensstaber .
          </note>
          <note>
            Det här tycker vi moderater är ett förslag i helt rätt riktning.
            Genom det ges inte bara ett stärkt ansvarstagande i försvarsorganisationen,
            utan det ökar också robustheten i vår försvarsförmåga. Det skapar
            även bättre förutsättningar att kunna skala upp vår förmåga på
            sikt.
          </note>
          <note>
            Det är i dag tydligt att organisation, styrning och uppföljning
            inom Försvarsdepartementet och inom försvarsmyndigheterna inte
            fungerar optimalt. En rad problem har lyfts fram från olika håll.
            Det gäller till exempel en asymmetrisk relation och en bristande
            dialog mellan departement och myndighet samt mellan myndighet
            och myndighet, alltför stor detaljstyrning av myndigheten i mindre
            viktiga frågor, bristande spårbarhet i beslut och i vissa fall
            undermåliga underlag. Utifrån att försvaret kommer att växa och
            försvarsanslaget öka måste dessa brister åtgärdas.
          </note>
          <note>
            Att i det sammanhanget inrätta försvarsgrensstaber är som sagt
            ett förslag i rätt riktning, men det behövs fler förändringar.
            Försvarsberedningen föreslår att den avdelning som nu finns på
            Justitiedepartementet och som har ansvar för civilt försvar ska
            föras över till Försvarsdepartementet och där bilda en egen avdelning
            som har samlat ansvar för totalförsvarsplanering.
          </note>
          <note>
            Moderaterna anser att även Fortifikationsverket bör överföras
            till Försvarsdepartementet för att det verkligen ska bli ett totalförsvarsdepartement.
            I Alliansens gemensamma förslag för en stärkt civil beredskap
            finns även ett förslag om att Kustbevakningen ska föras över till
            Försvarsdepartementet.
          </note>
          <note>
            När det gäller Försvarsmakten finns det ett behov av att stärka
            generaldirektörens och den ekonomiska styrfunktionens roll. Försvarsberedningens
            förslag om en självständig myndighet för uppföljning och utvärdering
            av totalförsvaret är ett viktigt steg för att förbättra långsiktigt
            byggande av förmåga och kostnadskontroll.
          </note>
          <note>
            I föregående ärende, gällande utgiftsområde 6, var det ett enigt
            utskott som ställde sig bakom både det moderata förslaget om att
            revidera investeringsplanen för Försvarsmakten och Liberalernas
            förslag om redovisning av livscykelkostnaderna för medelräckviddigt
            luftvärn. Båda dessa förslag handlar om att få en bättre kostnadskontroll
            men också att säkerställa Försvarsmaktens förmåga.
          </note>
          <note>
            Vi tog förra veckan beslut om att öka ramarna för Försvarsmakten
            med över 3 miljarder. Det är väldigt mycket pengar. Problemet
            är att det långt ifrån räcker. Det kommer att behöva skjutas till
            betydligt mer om vi ska stärka vår försvarsförmåga. I det sammanhanget
            är det vällovligt att försvarsministern för tio månader sedan
            gav Ekonomistyrningsverket i uppdrag att ”analysera och bedöma
            om de ekonomiska underlagen från Försvarsmakten är ändamålsenliga
            som underlag för budgetprocessen”. ESV:s slutsatser är att det
            finns betydande brister inte bara inom Försvarsmakten och FMV
            utan också i Regeringskansliet.
          </note>
          <note>
            Kvarstår de här bristerna riskerar vi bokstavligen att kasta
            pengarna i sjön. Därför borde det från riksdagens sida finnas
            ett tydligt fokus på att rätta till bristerna och i varje beslut
            vi fattar säkerställa att åtgärder kontinuerligt vidtas för att
            se till att bristerna försvinner. Att då inte hela utskottet ställer
            sig bakom Liberalernas motion i detta ärende tycker jag är ganska
            anmärkningsvärt.
          </note>
          <note>
            Vi moderater yrkar självklart bifall till reservationen under
            punkt 2.
          </note>
          <note>
            (Applåder)
          </note>
          <note type="speaker">
            Anf. 176 MIKAEL OSCARSSON (KD):
          </note>
          <note>
            Fru talman! Vi debatterar nu inrättande av försvarsgrensstaber.
            Jag vill inledningsvis yrka bifall till reservationen under punkt
            2. Den handlar om löpande rådgivning och utvärdering inför och
            under Försvarsmaktens omorganisation och utlokalisering. Motionen
            har väckts av Allan Widman.
          </note>
          <note>
            Utlokaliseringen är någonting väldigt bra. Armén kommer att ledas
            från Enköping, marinen från Muskö i Haninge och flygvapnet från
            Uppsala. Det här är någonting som i grunden är bra och positivt.
            Men precis som det står i den motion som Allan Widman väckt och
            som vi stöder behöver man ju säkerställa att fördyring och försening
            inte uppstår. Statskontoret har under det senaste året med biträde
            av Ekonomistyrningsverket stöttat Försvarsmakten när det gäller
            ändamålsenligheten i Försvarsmaktens ekonomiska underlag. Det
            gäller att se till att det här följs när man gör omorganisationen.
            Vi föreslår en särskild ordning med löpande rådgivning och utvärdering
            under omorganisationen för att man på det viset ska ha kontroll
            över att kostnaderna inte drar iväg.
          </note>
          <note type="speaker">
            Anf. 177 ALLAN WIDMAN (L):
          </note>
          <note>
            Fru talman! Jag misstänker att avsikten med det uppdrag som i
            våras gavs till ESV och Statskontoret när det gällde att kontrollera
            ändamålsenligheten i Försvarsmaktens ekonomiska planering kanske
            inte var att ESV skulle komma tillbaka och säga att det saknas
            ytterligare 29 miljarder i den nu liggande materielplanen. Men
            vem vet. Det kanske var syftet. Man ska i politiken vara noga
            när man bestämmer sig för vad man önskar. Det är nämligen mycket
            möjligt att man får det.
          </note>
          <note>
            Det som vi i dag har på bordet är resultatet av det som ÖB uttalade
            för snart tre år sedan, nämligen att det inte är så klokt att
            ha alla ägg i en och samma korg. Vi har tidigare diskuterade både
            ballistiska missiler och kryssningsrobotar och de enorma räckvidder
            de har, liksom den höga precision dessa vapen också besitter.
            Det är viktigt att vi inte blir ett lätt mål för en eventuell
            motståndare, och genom att utlokalisera våra försvarsgrensstaber
            minskar den risken påtagligt.
          </note>
          <note>
            Liberalerna har därför alls inga problem med den grundläggande
            tanken bakom det här förslaget. Vi måste dock även erkänna att
            det finns en lång rad risker förenat med en sådan här omorganisation.
            En viktig sådan risk handlar om att många medarbetare i Försvarsmakten
            nu inom kort kommer att byta arbetsplats. Det innebär inte att
            man byter från ett kvarter till ett annat kvarter på Östermalm,
            utan det kan plötsligt bli 50, 60 eller 70 kilometer till arbetsplatsen.
            När sådant genomförs vet vi av erfarenhet att det finns risk för
            kompetensförluster, det vill säga avhopp.
          </note>
          <note>
            Man kan inte heller bortse från att när man rumsterar om i den
            centrala försvarsmaktsledningen finns det, åtminstone under själva
            omflytten och kanske en tid därefter, risk för att också ledningsförmågan
            nedgår. Beroende på omvärldssituationen är det mer eller mindre
            dåligt.
          </note>
          <note>
            Fru talman! Det som slår en när man läser propositionen är framför
            allt de ekonomiska riskerna. Regeringen har inte bemödat sig om
            att göra någon som helst ekonomisk bedömning av kostnaderna i
            det här fallet, utan man nöjer sig med att säga att initialt blir
            det höga kostnader och att, som man säger, ”över tid ska det vara
            självfinansierande”.
          </note>
          <note>
            Hur lång den tiden är vet inte Sveriges riksdag och inte heller
            reger ­ ingen. Vi vet heller inte hur höga de initiala kostnaderna
            blir.
          </note>
          <note>
            Det här kan i bästa fall liknas vid förhoppningar, och det duger
            inte, fru talman. Vi talar nämligen om en omorganisation och en
            omflyttning som enligt min bedömning handlar om rätt många hundra
            miljoner kronor. Det är inte en tvårummare på Södermalm som man
            ska flytta, utan vi talar om ledningsstruktur, infrastruktur,
            tekniska lösningar och system – och ett stort antal medarbetare.
            Av det skälet föreslog vi att man ska ha en särskild löpande rådgivning
            och utvärdering under det att omflyttningen genomförs. Erfarenheten
            har visat att det kan vara mycket klokt, fru talman.
          </note>
          <note>
            Jag yrkar bifall till reservationen.
          </note>
          <note type="speaker">
            Anf. 178 PAULA HOLMQVIST (S):
          </note>
          <note>
            Fru talman! I dag är det en stor dag. Den 17 december 1918 togs
            ett historiskt beslut om att även kvinnor skulle få rösträtt i
            Sverige. Det firas även här i riksdagen i dag; invigningen av
            riksdagens demokratijubileum pågår. Vi har haft 100 år av demokrati,
            och dagen till ära har det införts en tillfällig allmän flaggdag
            just för att uppmärksamma denna dag och detta viktiga beslut.
            Därför känns det faktiskt extra högtidligt att stå i denna talarstol
            i dag.
          </note>
          <note>
            Fru talman! Det är en viktig fråga som vi nu debatterar i betänkandet
            – inrättandet av försvarsgrensstaber. En viktig del i Försvarsmaktens
            roll är att skydda och värna vår demokrati. Det är ytterst viktigt
            då vårt säkerhetsläge och omvärldsutvecklingen har försämrats
            över tid.
          </note>
          <note>
            Fru talman! Riksdagen har beslutat att målet för det militära
            försvaret från och med 2016 ska vara att enskilt och tillsammans
            med andra, inom och utom landet, försvara Sverige och främja vår
            säkerhet genom att
          </note>
          <note>
             hävda Sveriges suveränitet och värna suveräna rättigheter och
            nationella intressen
          </note>
          <note>
             förebygga och hantera konflikter och krig
          </note>
          <note>
             skydda Sveriges handlingsfrihet vid politisk, militär eller
            annan påtryckning och om det krävs försvara Sverige mot incidenter
            och väpnat angrepp
          </note>
          <note>
             skydda samhället och dess funktionalitet i form av stöd till
            civila myndigheter.
          </note>
          <note>
            Fru talman! Det enskilt viktigaste under försvarsinriktningsperioden
            2016–2020 är att öka den operativa förmågan i krigsförbanden och
            säkerställa den samlade förmågan i totalförsvaret. I budgetunderlaget
            för 2019 begärde Försvarsmakten att få inrätta försvarsgrensstaber
            med lokalisering till Enköping, Haninge och Uppsala. Utformningen
            av försvaret bör i första hand bygga på förmågan att möta ett
            väpnat angrepp, och den måste medge politisk och militär handlingsfrihet
            samt ha en inneboende flexibilitet för att kunna hantera föränderligheten
            i utmaningar och hot.
          </note>
          <note>
            Den nuvarande ledningen av Försvarsmakten har sedan länge utgått
            från en centraliserad styrning av myndighetens uppgifter. Centraliseringen
            av ledningskapaciteten till Stockholms innerstad skapar i det
            förändrade omvärldsläget en ökad sårbarhet, vilket många har varit
            inne på. Därför är det nu viktigt att inrättandet och lokaliseringen
            av försvarsgrensstaberna sker, vilket enligt Försvarsmakten motiveras
            bland annat av just den försämrade omvärldsutvecklingen. Syftet
            med att inrätta staberna är, precis som ni andra har varit inne
            på, att öka robustheten i ledningsorganisationen genom en ökad
            geografisk spridning.
          </note>
          <note>
            Regeringen delar Försvarsmaktens bedömning att nämnda organisa
            ­ tionsenheter bör inrättas och anser det angeläget att detta
            kan ske så snart som möjligt.
          </note>
          <note>
            Med detta sagt, fru talman, yrkar jag bifall till förslaget i
            betänkandet.
          </note>
          <note type="speaker">
            Anf. 179 ROGER RICHTOFF (SD):
          </note>
          <note>
            Fru talman! Vi är positiva till detta. Det har vi varit länge
            – i flera år. Vi anser att det är absolut nödvändigt att göra
            detta.
          </note>
          <note>
            Efter att ha hört ledamoten Widman från Liberalerna kan jag säga
            att jag delar uppfattningen att detta kommer att kosta pengar.
            Det kommer att bli riktigt dyrt, tror jag – betydligt dyrare än
            vad man säger. Trots detta tycker vi att det är bråttom och motiverat.
            Det finns en hel del byggda säkerhetssystem på de baser man har
            valt. Muskö och Enköping har uppbyggt via signalregementet, och
            det finns även i Uppsala. De riktigt stora kostnaderna bör därför
            kunna begränsas.
          </note>
          <note>
            Jag tror inte heller att man räknar på rätt sätt om man tänker
            att kostnaderna minskar när man flyttar ut från ett högkvarter.
            Nej, det gör de inte. Hyreskostnaden är ju kvar. Det är lite kallställda
            rum, om man inte fyller dem med annan personal. Men så länge man
            sitter kvar i denna byggnad, som kostar jättemycket pengar, samtidigt
            som regeringen tyvärr har ställt krav på att i praktiken ta ut
            högre hyror – man ska öka kraven på hyressättningen, och det landade
            på Försvarsmakten med ökade hyror – kommer det att bli dyrare.
          </note>
          <note>
            Trots detta är det jätteviktigt att man flyttar ut staberna,
            av säkerhetsskäl. Det går inte att lägga alla äggen i en korg.
            Om Försvarsmakten sedan kommer tillbaka och tycker att det kostade
            100 miljoner eller 200 miljoner – ja, då är det så. Det ska bli
            intressant att se vad det landar på, men jag tror att det landar
            på runt 200 miljoner i slutändan. Det tror jag. Jag hoppas att
            jag har fel. Vi har hört siffran 50 miljoner – bra! Men jag tycker
            ändå att detta ska göras. Vi kan inte ha den samlade försvarsförmågans
            ledningar sittande på ett ställe, framför allt inte om de ska
            skyddas av ett Patriotsystem.
          </note>
          <note>
            Någon nämnde här att kompetens kan tappas och att officerare
            slutar. I dag tappar vi ungefär 25–30 procent av dem som går ut
            från Karlberg. Varför? Ja, man läser ju den akademiska delen,
            och det kostar inga pengar. Man läser även andra akademiska utbildningar.
            Jag tror att kompetensförsörjningen börjar tidigt. Som vi har
            sagt börjar det med värnplikten, och sedan går det uppåt hela
            tiden: truppslagsvis utbildning från regementet, tillbaka till
            regementet, och där övar man. Då får man en känsla för truppförbandet.
            Nu kommer man in från många olika ställen, utan den förbandskänsla
            som behövs.
          </note>
          <note>
            De officerare som sitter i Stockholm och jobbar med de här delarna
            – om det man själv har undersökt nu stämmer – kommer i allt väsentligt
            att vara kvar. Om det stämmer eller inte vet vi ju inte, men det
            är de signaler na vi får. Ett visst kompetenstapp tror jag också
            kommer att ske, men det övergripande är att flytta ut staberna.
            Jag tycker att regeringen gör helt rätt, och vi stöder detta.
          </note>
          <note type="speaker">
            Anf. 180 ALLAN WIDMAN (L) replik:
          </note>
          <note>
            Fru talman! När jag lyssnar på Roger Richtoff undrar jag om han
            har förstått vad som föreslås i Liberalernas motion. Vi instämmer
            till fullo i att man ska genomföra den här flytten, men vi är
            oroade över att Försvarsmakten kan behöva stöd – inte bara i ekonomiska
            beräkningar utan också av expertmyndigheter för att begränsa de
            risker som finns med detta. När det gäller grundförslaget verkar
            alltså alla i den här salen vara helt överens.
          </note>
          <note>
            Jag blir dock lite konsternerad när jag hör Roger Richtoff säga:
            Ja, det kommer förmodligen att kosta långt mycket mer pengar än
            vad man har planerat, och det kommer att ta mycket längre tid.
            Det ska vi tydligen acceptera utan att på något sätt försöka begränsa
            sådana skadliga konse ­ kvenser. Det är för mig svårt att förstå
            att vi här inne, som faktiskt har rätten att anslå samtliga medel
            till staten, kan resonera på ett så lättvindigt sätt – ja, det
            blir förmodligen dyrare och tar längre tid, och kanske förlorar
            vi dessutom kompetensen – men inte på något sätt vara beredda
            att förhålla sig till den risken eller agera för att den ska minska.
          </note>
          <note type="speaker">
            Anf. 181 ROGER RICHTOFF (SD) replik:
          </note>
          <note>
            Fru talman! Vi har, som ledamoten Caroline nyss framförde, som
            princip att tilldela Försvarsmakten uppgifter som den genomför.
            Sedan talar man om vad det kostar, men man kommer att genomföra
            dem.
          </note>
          <note>
            Ni har en helt annan princip. Först ska ni tilldela en påse pengar
            och diskutera om de ska flytta. Men Försvarsmakten jobbar ju med
            detta nu, och med kostnaderna. Den uppgift som ska lösas är att
            utlokalisera detta, och det jobbar man med. Sedan kommer man tillbaka,
            och kommer vi att säga nej? Nej, det kommer vi inte att göra.
          </note>
          <note>
            Det är skillnad om Försvarsmakten säger: Det här sköter vi själva;
            vi kommer inte att återkoppla med hur mycket det kostar. Så gör
            man ju inte. Så vad är poängen med att säga detta? Ska vi sätta
            dem i mer arbete och skicka ytterligare signaler till Försvarsmakten?
            Sitt nu ned och börja planera igen! De är skyldiga att – och säger
            att de ska – återkomma med vilka pengar som krävs för att lösa
            den uppgift som vi säger åt dem att lösa.
          </note>
          <note type="speaker">
            Anf. 182 ALLAN WIDMAN (L) replik:
          </note>
          <note>
            Fru talman! Jag börjar ana att Sverigedemokraterna är inne på
            en ny, revolutionerande budgetteknik, som innebär att vi delar
            ut uppgifter i denna kammare och sedan i efterhand, när de återkopplar,
            som ledamoten Richtoff säger, får se vad det har kostat och vad
            man har åstadkommit för den kostnaden.
          </note>
          <note>
            Fru talman! Jag är, som engelsmännen säger, still confused but
            on a higher level. Jag förstår inte varför man inte ska agera
            för att minimera de ekonomiska och andra risker som man ser redan
            på förhand, utan vänta in smällen efteråt.
          </note>
          <note type="speaker">
            Anf. 183 ROGER RICHTOFF (SD) replik :
          </note>
          <note>
            Fru talman! Om jag tolkar Liberalerna rätt räknar ni med en besparing
            på utflyttningen. Redan förra året räknade ni med besparingar.
            Stämmer inte det?
          </note>
          <note>
            I vilket fall som helst skiljer vi oss åt. Vi i Sverigedemokraterna
            anser att man har en uppgift – vi ska till exempel ha tre, fyra
            eller fem brigader, som ska utplaceras enligt Försvarsmaktens
            direktiv. Sedan kommer man tillbaka till oss och talar om att
            de här målen, att försvara hela landet, kostar så här många miljarder.
            Vi behöver ubåtar för att göra detta, och vi behöver ett luftvärnssystem.
            Vi säger åt dem att skaffa ett luftvärnssystem, och de begär pengar
            för detta.
          </note>
          <note>
            Liberalernas tankar och idéer är att vi först ska dela ut uppgifter
            till dem. Sedan ska vi över åren föra en dialog, och sedan får
            de en påse pengar. Det är precis så ni har gjort förut. Sedan
            börjar man att hela tiden dra ned på detta, och då måste vi ändra
            på målsättningarna för försvaret. Vi måste bestämma oss för om
            vi ska ställa krav på Försvarsmakten att kunna göra vissa saker.
            Ska man försvara hela landet? Återkom då och tala om vilka resurser
            som behövs.
          </note>
          <note>
            Antingen delar vi ut pengar för de mål vi sätter, eller också
            måste vi ändra målsättningarna för försvaret. Nu ska ni flytta
            ut! Ja, säger de, och så sitter de och räknar och återkommer med
            var de behöver förstärka budgeten. Då ska vi ge dem de pengarna,
            efter en noggrann redovisning. Är det någon här som vill backa,
            om de nu säger 50 miljoner? Vill ni då backa och säga att de ska
            sitta kvar? Det är Liberalernas idé, men den idén har inte vi.
            Så där skiljer vi oss.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 december.)
          </note>
          <note>
            § 13 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2018/19:28 Riksrevisionens rapport om nationellt försvar på regional
            nivå
          </note>
          <note>
            Kammaren biföll talmannens förslag att motionstiden för ovanstående
            skrivelse skulle förlängas till och med fredagen den 18 januari
            2019 .
          </note>
          <note>
            Kulturutskottets betänkande
          </note>
          <note>
            2018/19:KrU1 Utgiftsområde 17 Kultur, medier, trossamfund och
            fritid
          </note>
          <note>
            § 14 Kammaren åtskildes kl. 17.43.
          </note>
          <note>
            Sammanträdet leddes
          </note>
          <note>
            av tredje vice talmannen från dess början till och med § 4 anf.
            58 (delvis),
          </note>
          <note>
            av andre vice talmannen därefter till och med § 5 anf. 138 (delvis),
          </note>
          <note>
            av tredje vice talmannen därefter till ajourneringen kl. 15.52
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            JOHAN WELANDER
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Återrapportering från Europeiska rådets möte
          </note>
          <note>
            Anf. 1 Statsminister STEFAN LÖFVEN (S)
          </note>
          <note>
            Anf. 2 JESSIKA ROSWALL (M)
          </note>
          <note>
            Anf. 3 Statsminister STEFAN LÖFVEN (S)
          </note>
          <note>
            Anf. 4 JESSIKA ROSWALL (M)
          </note>
          <note>
            Anf. 5 Statsminister STEFAN LÖFVEN (S)
          </note>
          <note>
            Anf. 6 LUDVIG ASPLING (SD)
          </note>
          <note>
            Anf. 7 Statsminister STEFAN LÖFVEN (S)
          </note>
          <note>
            Anf. 8 LUDVIG ASPLING (SD)
          </note>
          <note>
            Anf. 9 Statsminister STEFAN LÖFVEN (S)
          </note>
          <note>
            Anf. 10 ESKIL ERLANDSSON (C)
          </note>
          <note>
            Anf. 11 Statsminister STEFAN LÖFVEN (S)
          </note>
          <note>
            Anf. 12 ESKIL ERLANDSSON (C)
          </note>
          <note>
            Anf. 13 Statsminister STEFAN LÖFVEN (S)
          </note>
          <note>
            Anf. 14 JONAS SJÖSTEDT (V)
          </note>
          <note>
            Anf. 15 Statsminister STEFAN LÖFVEN (S)
          </note>
          <note>
            Anf. 16 JONAS SJÖSTEDT (V)
          </note>
          <note>
            Anf. 17 Statsminister STEFAN LÖFVEN (S)
          </note>
          <note>
            Anf. 18 ROBERT HALEF (KD)
          </note>
          <note>
            Anf. 19 Statsminister STEFAN LÖFVEN (S)
          </note>
          <note>
            Anf. 20 ROBERT HALEF (KD)
          </note>
          <note>
            Anf. 21 Statsminister STEFAN LÖFVEN (S)
          </note>
          <note>
            Anf. 22 FREDRIK MALM (L)
          </note>
          <note>
            Anf. 23 Statsminister STEFAN LÖFVEN (S)
          </note>
          <note>
            Anf. 24 FREDRIK MALM (L)
          </note>
          <note>
            Anf. 25 Statsminister STEFAN LÖFVEN (S)
          </note>
          <note>
            Anf. 26 ÅSA WESTLUND (S)
          </note>
          <note>
            Anf. 27 Statsminister STEFAN LÖFVEN (S)
          </note>
          <note>
            Anf. 28 ÅSA WESTLUND (S)
          </note>
          <note>
            Anf. 29 Statsminister STEFAN LÖFVEN (S)
          </note>
          <note>
            Anf. 30 AMANDA PALMSTIERNA (MP)
          </note>
          <note>
            Anf. 31 Statsminister STEFAN LÖFVEN (S)
          </note>
          <note>
            Anf. 32 AMANDA PALMSTIERNA (MP)
          </note>
          <note>
            Anf. 33 Statsminister STEFAN LÖFVEN (S)
          </note>
          <note>
            Anf. 34 JÖRGEN WARBORN (M)
          </note>
          <note>
            Anf. 35 Statsminister STEFAN LÖFVEN (S)
          </note>
          <note>
            Anf. 36 JÖRGEN WARBORN (M)
          </note>
          <note>
            Anf. 37 Statsminister STEFAN LÖFVEN (S)
          </note>
          <note>
            § 2 Anmälan om subsidiaritetsprövning
          </note>
          <note>
            § 3 Ärenden för bordläggning
          </note>
          <note>
            § 4 Skatt, tull och exekution
          </note>
          <note>
            Skatteutskottets betänkande 2018/19:SkU1
          </note>
          <note>
            Anf. 38 JÖRGEN HELLMAN (S)
          </note>
          <note>
            Anf. 39 CECILIA WIDEGREN (M) replik
          </note>
          <note>
            Anf. 40 JÖRGEN HELLMAN (S) replik
          </note>
          <note>
            Anf. 41 CECILIA WIDEGREN (M) replik
          </note>
          <note>
            Anf. 42 JÖRGEN HELLMAN (S) replik
          </note>
          <note>
            Anf. 43 CECILIA WIDEGREN (M)
          </note>
          <note>
            Anf. 44 RASMUS LING (MP) replik
          </note>
          <note>
            Anf. 45 CECILIA WIDEGREN (M) replik
          </note>
          <note>
            Anf. 46 RASMUS LING (MP) replik
          </note>
          <note>
            Anf. 47 CECILIA WIDEGREN (M) replik
          </note>
          <note>
            Anf. 48 JÖRGEN HELLMAN (S) replik
          </note>
          <note>
            Anf. 49 CECILIA WIDEGREN (M) replik
          </note>
          <note>
            Anf. 50 JÖRGEN HELLMAN (S) replik
          </note>
          <note>
            Anf. 51 CECILIA WIDEGREN (M) replik
          </note>
          <note>
            Anf. 52 DAVID LÅNG (SD)
          </note>
          <note>
            Anf. 53 TONY HADDOU (V) replik
          </note>
          <note>
            Anf. 54 DAVID LÅNG (SD) replik
          </note>
          <note>
            Anf. 55 TONY HADDOU (V) replik
          </note>
          <note>
            Anf. 56 DAVID LÅNG (SD) replik
          </note>
          <note>
            Anf. 57 PER ÅSLING (C)
          </note>
          <note>
            Anf. 58 TONY HADDOU (V)
          </note>
          <note>
            Anf. 59 CECILIA WIDEGREN (M) replik
          </note>
          <note>
            Anf. 60 TONY HADDOU (V) replik
          </note>
          <note>
            Anf. 61 CECILIA WIDEGREN (M) replik
          </note>
          <note>
            Anf. 62 TONY HADDOU (V) replik
          </note>
          <note>
            Anf. 63 HAMPUS HAGMAN (KD)
          </note>
          <note>
            Anf. 64 RASMUS LING (MP) replik
          </note>
          <note>
            Anf. 65 HAMPUS HAGMAN (KD) replik
          </note>
          <note>
            Anf. 66 RASMUS LING (MP) replik
          </note>
          <note>
            Anf. 67 HAMPUS HAGMAN (KD) replik
          </note>
          <note>
            Anf. 68 TONY HADDOU (V) replik
          </note>
          <note>
            Anf. 69 HAMPUS HAGMAN (KD) replik
          </note>
          <note>
            Anf. 70 TONY HADDOU (V) replik
          </note>
          <note>
            Anf. 71 HAMPUS HAGMAN (KD) replik
          </note>
          <note>
            Anf. 72 JOAR FORSSELL (L)
          </note>
          <note>
            Anf. 73 RASMUS LING (MP) replik
          </note>
          <note>
            Anf. 74 JOAR FORSSELL (L) replik
          </note>
          <note>
            Anf. 75 RASMUS LING (MP) replik
          </note>
          <note>
            Anf. 76 JOAR FORSSELL (L) replik
          </note>
          <note>
            Anf. 77 HELENA VILHELMSSON (C)
          </note>
          <note>
            Anf. 78 RASMUS LING (MP)
          </note>
          <note>
            Anf. 79 REBECKA LE MOINE (MP)
          </note>
          <note>
            (Beslut fattades under § 10.)
          </note>
          <note>
            § 5 Internationellt bistånd
          </note>
          <note>
            Utrikesutskottets betänkande 2018/19:UU2
          </note>
          <note>
            Anf. 80 KENNETH G FORSLUND (S)
          </note>
          <note>
            Anf. 81 LUDVIG ASPLING (SD) replik
          </note>
          <note>
            Anf. 82 KENNETH G FORSLUND (S) replik
          </note>
          <note>
            Anf. 83 LUDVIG ASPLING (SD) replik
          </note>
          <note>
            Anf. 84 KENNETH G FORSLUND (S) replik
          </note>
          <note>
            Anf. 85 LUDVIG ASPLING (SD)
          </note>
          <note>
            Anf. 86 KENNETH G FORSLUND (S) replik
          </note>
          <note>
            Anf. 87 LUDVIG ASPLING (SD) replik
          </note>
          <note>
            Anf. 88 KENNETH G FORSLUND (S) replik
          </note>
          <note>
            Anf. 89 LUDVIG ASPLING (SD) replik
          </note>
          <note>
            Anf. 90 KERSTIN LUNDGREN (C)
          </note>
          <note>
            Anf. 91 LUDVIG ASPLING (SD) replik
          </note>
          <note>
            Anf. 92 KERSTIN LUNDGREN (C) replik
          </note>
          <note>
            Anf. 93 LUDVIG ASPLING (SD) replik
          </note>
          <note>
            Anf. 94 KERSTIN LUNDGREN (C) replik
          </note>
          <note>
            Anf. 95 YASMINE POSIO (V)
          </note>
          <note>
            Anf. 96 FREDRIK MALM (L) replik
          </note>
          <note>
            Anf. 97 YASMINE POSIO (V) replik
          </note>
          <note>
            Anf. 98 FREDRIK MALM (L) replik
          </note>
          <note>
            Anf. 99 YASMINE POSIO (V) replik
          </note>
          <note>
            Anf. 100 MAGDALENA SCHRÖDER (M) replik
          </note>
          <note>
            Anf. 101 YASMINE POSIO (V) replik
          </note>
          <note>
            Anf. 102 MAGDALENA SCHRÖDER (M) replik
          </note>
          <note>
            Anf. 103 YASMINE POSIO (V) replik
          </note>
          <note>
            Anf. 104 ANDRE VICE TALMANNEN
          </note>
          <note>
            Anf. 105 FREDRIK MALM (L)
          </note>
          <note>
            Anf. 106 KENNETH G FORSLUND (S) replik
          </note>
          <note>
            Anf. 107 FREDRIK MALM (L) replik
          </note>
          <note>
            Anf. 108 KENNETH G FORSLUND (S) replik
          </note>
          <note>
            Anf. 109 FREDRIK MALM (L) replik
          </note>
          <note>
            Anf. 110 ANNICA HJERLING (MP)
          </note>
          <note>
            Anf. 111 MAGDALENA SCHRÖDER (M) replik
          </note>
          <note>
            Anf. 112 ANNICA HJERLING (MP) replik
          </note>
          <note>
            Anf. 113 MAGDALENA SCHRÖDER (M) replik
          </note>
          <note>
            Anf. 114 ANNICA HJERLING (MP) replik
          </note>
          <note>
            Anf. 115 MAGDALENA SCHRÖDER (M)
          </note>
          <note>
            Anf. 116 YASMINE POSIO (V) replik
          </note>
          <note>
            Anf. 117 MAGDALENA SCHRÖDER (M) replik
          </note>
          <note>
            Anf. 118 YASMINE POSIO (V) replik
          </note>
          <note>
            Anf. 119 MAGDALENA SCHRÖDER (M) replik
          </note>
          <note>
            Anf. 120 LUDVIG ASPLING (SD) replik
          </note>
          <note>
            Anf. 121 MAGDALENA SCHRÖDER (M) replik
          </note>
          <note>
            Anf. 122 LUDVIG ASPLING (SD) replik
          </note>
          <note>
            Anf. 123 MAGDALENA SCHRÖDER (M) replik
          </note>
          <note>
            Anf. 124 LARS ADAKTUSSON (KD)
          </note>
          <note>
            Anf. 125 ANNICA HJERLING (MP) replik
          </note>
          <note>
            Anf. 126 LARS ADAKTUSSON (KD) replik
          </note>
          <note>
            Anf. 127 ANNICA HJERLING (MP) replik
          </note>
          <note>
            Anf. 128 LARS ADAKTUSSON (KD) replik
          </note>
          <note>
            Anf. 129 YASMINE POSIO (V) replik
          </note>
          <note>
            Anf. 130 LARS ADAKTUSSON (KD) replik
          </note>
          <note>
            Anf. 131 YASMINE POSIO (V) replik
          </note>
          <note>
            Anf. 132 LARS ADAKTUSSON (KD) replik
          </note>
          <note>
            Anf. 133 BJÖRN SÖDER (SD)
          </note>
          <note>
            Anf. 134 KENNETH G FORSLUND (S) replik
          </note>
          <note>
            Anf. 135 BJÖRN SÖDER (SD) replik
          </note>
          <note>
            Anf. 136 KENNETH G FORSLUND (S) replik
          </note>
          <note>
            Anf. 137 BJÖRN SÖDER (SD) replik
          </note>
          <note>
            Anf. 138 JOAR FORSSELL (L)
          </note>
          <note>
            (Beslut fattades under § 10.)
          </note>
          <note>
            § 6 Internationell samverkan
          </note>
          <note>
            Utrikesutskottets betänkande 2018/19:UU1
          </note>
          <note>
            Anf. 139 KENNETH G FORSLUND (S)
          </note>
          <note>
            Anf. 140 BJÖRN SÖDER (SD)
          </note>
          <note>
            Anf. 141 HANS WALLMARK (M)
          </note>
          <note>
            Anf. 142 LARS ADAKTUSSON (KD)
          </note>
          <note>
            (Beslut fattades under § 10.)
          </note>
          <note>
            § 7 Försvar och samhällets krisberedskap
          </note>
          <note>
            Försvarsutskottets betänkande 2018/19:FöU1
          </note>
          <note>
            Anf. 143 CLASGÖRAN CARLSSON (S)
          </note>
          <note>
            Anf. 144 BEATRICE ASK (M)
          </note>
          <note>
            Anf. 145 CLASGÖRAN CARLSSON (S) replik
          </note>
          <note>
            Anf. 146 BEATRICE ASK (M) replik
          </note>
          <note>
            Anf. 147 CLASGÖRAN CARLSSON (S) replik
          </note>
          <note>
            Anf. 148 BEATRICE ASK (M) replik
          </note>
          <note>
            Anf. 149 ROGER RICHTOFF (SD)
          </note>
          <note>
            Anf. 150 DANIEL BÄCKSTRÖM (C)
          </note>
          <note>
            Anf. 151 ROGER RICHTOFF (SD) replik
          </note>
          <note>
            Anf. 152 DANIEL BÄCKSTRÖM (C) replik
          </note>
          <note>
            Anf. 153 ROGER RICHTOFF (SD) replik
          </note>
          <note>
            Anf. 154 DANIEL BÄCKSTRÖM (C) replik
          </note>
          <note>
            (forts. § 11)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 8 Beslut om ärenden som slutdebatterats den 14 december
          </note>
          <note>
            NU2 Utgiftsområde 19 Regional tillväxt
          </note>
          <note>
            JuU1 Utgiftsområde 4 Rättsväsendet
          </note>
          <note>
            § 9 Beslut om ärenden som slutdebatterats den 15 december
          </note>
          <note>
            KU1 Utgiftsområde 1 Rikets styrelse
          </note>
          <note>
            SfU4 Utgiftsområde 8 Migration
          </note>
          <note>
            CU1 Utgiftsområde 18 Samhällsplanering, bostadsförsörjning och
            byggande samt konsumentpolitik
          </note>
          <note>
            § 10 Beslut om ärenden som slutdebatterats vid dagens sammanträde
          </note>
          <note>
            SkU1 Utgiftsområde 3 Skatt, tull och exekution
          </note>
          <note>
            UU2 Utgiftsområde 7 Internationellt bistånd
          </note>
          <note>
            UU1 Utgiftsområde 5 Internationell samverkan
          </note>
          <note>
            § 11 (forts. från § 7) Försvar och samhällets krisberedskap (forts.
            FöU1)
          </note>
          <note>
            Anf. 155 HANNA GUNNARSSON (V)
          </note>
          <note>
            Anf. 156 MIKAEL OSCARSSON (KD)
          </note>
          <note>
            Anf. 157 CLASGÖRAN CARLSSON (S) replik
          </note>
          <note>
            Anf. 158 MIKAEL OSCARSSON (KD) replik
          </note>
          <note>
            Anf. 159 CLASGÖRAN CARLSSON (S) replik
          </note>
          <note>
            Anf. 160 MIKAEL OSCARSSON (KD) replik
          </note>
          <note>
            Anf. 161 ALLAN WIDMAN (L)
          </note>
          <note>
            Anf. 162 ROGER RICHTOFF (SD) replik
          </note>
          <note>
            Anf. 163 ALLAN WIDMAN (L) replik
          </note>
          <note>
            Anf. 164 ROGER RICHTOFF (SD) replik
          </note>
          <note>
            Anf. 165 ALLAN WIDMAN (L) replik
          </note>
          <note>
            Anf. 166 ELISABETH FALKHAVEN (MP)
          </note>
          <note>
            Anf. 167 CAROLINE NORDENGRIP (SD)
          </note>
          <note>
            Anf. 168 MARIA NILSSON (L)
          </note>
          <note>
            Anf. 169 PÅL JONSON (M)
          </note>
          <note>
            Anf. 170 ALEXANDRA ANSTRELL (M)
          </note>
          <note>
            Anf. 171 ROGER RICHTOFF (SD)
          </note>
          <note>
            Anf. 172 ALLAN WIDMAN (L) replik
          </note>
          <note>
            Anf. 173 ROGER RICHTOFF (SD) replik
          </note>
          <note>
            Anf. 174 ALLAN WIDMAN (L) replik
          </note>
          <note>
            (Beslut skulle fattas den 18 december.)
          </note>
          <note>
            § 12 Inrättande av försvarsgrensstaber
          </note>
          <note>
            Försvarsutskottets betänkande 2018/19:FöU3
          </note>
          <note>
            Anf. 175 LARS PÜSS (M)
          </note>
          <note>
            Anf. 176 MIKAEL OSCARSSON (KD)
          </note>
          <note>
            Anf. 177 ALLAN WIDMAN (L)
          </note>
          <note>
            Anf. 178 PAULA HOLMQVIST (S)
          </note>
          <note>
            Anf. 179 ROGER RICHTOFF (SD)
          </note>
          <note>
            Anf. 180 ALLAN WIDMAN (L) replik
          </note>
          <note>
            Anf. 181 ROGER RICHTOFF (SD) replik
          </note>
          <note>
            Anf. 182 ALLAN WIDMAN (L) replik
          </note>
          <note>
            Anf. 183 ROGER RICHTOFF (SD) replik
          </note>
          <note>
            (Beslut skulle fattas den 18 december.)
          </note>
          <note>
            § 13 Bordläggning och beslut om förlängd motionstid
          </note>
          <note>
            § 14 Kammaren åtskildes kl. 17.43.
          </note>
          <note>
            Tryck: Elanders Sverige AB, Vällingby 2019
          </note>
        </div>
      </body>
    </text>
  </TEI>
</teiCorpus>
