<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201819</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201819</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201819--59</head>
          <docDate when="2019-03-05">2019-03-05</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 12 februari j usterades.
          </note>
          <note>
            § 2 Anmälan om ordförande i utskott
          </note>
          <note>
            Andre vice talmannen anmälde att Kenneth G Forslund (S) valts
            till ordförande i utrikesutskottet från och med den 28 februari.
          </note>
          <note>
            § 3 Anmälan om vice ordförande i utskott
          </note>
          <note>
            Andre vice talmannen anmälde
          </note>
          <note>
            att Hans Wallmark (M) valts till vice ordförande i utrikesutskottet
            från och med den 28 februari,
          </note>
          <note>
            att Eskil Erlandsson (C) valts till förste vice ordförande i
            EU-nämnden från och med den 1 mars samt
          </note>
          <note>
            att Tomas Tobé (M) valts till andre vice ord förande i EU-nämnden
            från och med den 1 mars.
          </note>
          <note>
            § 4 Meddelande om frågestund
          </note>
          <note>
            Andre vice talmannen meddelade att frågestund skulle äga rum
            torsdagen den 7 mars kl. 14.00.
          </note>
          <note>
            § 5 Meddelande om aktuell debatt om hantering av IS-återvändare
          </note>
          <note>
            Andre vice talmannen meddelade att på begäran av Sverigedemokraternas
            riksdagsgrupp skulle en aktuell debatt om hantering av IS-återvändare
            anordnas tisdagen den 12 mars kl. 13.00 .
          </note>
          <note>
            Från regeringen skulle statsrådet Mikael Damberg (S) delta.
          </note>
          <note>
            Den inkomna skrivelsen hade följande lydelse:
          </note>
          <note>
            Till talmannen
          </note>
          <note>
            Begäran om aktuell debatt
          </note>
          <note>
            Sverigedemokraterna begär att riksdagen i enlighet med 6 kapitlet
            23 § riksdagsordningen kallas till särskild debatt med anledning
            av återvändan ­ de IS-sympatisörer.
          </note>
          <note>
            Människor världen över gläds just nu åt att terrororganisationen
            Is ­ lamska Staten förlorar kriget. Flera år av krig, islamistiskt
            förtryck och terror, framförallt i områden i och omkring Irak
            och Syrien är förhoppningsvis över. I spåren av dessa händelser
            står nu både Sverige såväl som många andra länder inför problemet
            med allt fler återvändande IS-sympatisörer. Grupper och individer
            som genom åren har rest från Sverige för att ansluta sig till
            IS, men som under den gångna tiden har återvänt i takt med att
            IS har förlorat mark.
          </note>
          <note>
            Nyligen kunde vi ta del av ett uppmärksammat fall från Storbritannien
            där en IS-sympatisör förlorade sitt brittiska medborgarskap när
            denne ville återvända. Det är en fullt rimlig hållning. Om man
            har rest för att stödja Islamska Staten så är det enligt Sverigedemokraternas
            uppfattning att man då har förverkat sin rätt att få kalla sig
            för svensk.
          </note>
          <note>
            Frågeställningar kring återvändande IS-sympatisörer är en fråga
            som länge har varit aktuell. Men mot bakgrund av krigets utveckling
            den senaste tiden, finns det starka skäl till att lyfta detta
            i en aktuell debatt. Många har redan återvänt och medan världen
            just nu gläds åt att IS förlorar kriget, finns det starka skäl
            till att anta att antalet återvändande nu kommer att öka ytterligare.
          </note>
          <note>
            Det är Sverigedemokraternas önskan att denna problematik snarast
            bör lyftas i en aktuell debatt.
          </note>
          <note>
            Stockholm den 27 februari 2019
          </note>
          <note>
            Jimmie Åkesson
          </note>
          <note>
            Partiledare (SD)
          </note>
          <note>
            § 6 Anmälan om promemoria om regeringsbildningsprocessen och
            regeringsskiftet efter valet 2018
          </note>
          <note>
            Andre vice talmannen anmälde en från riksdagsdirektören inkommen
            promemoria om regeringsbildningsprocessen och regeringsskiftet
            efter valet 2018. Promemorian lades till handlingarna och fogades
            som bilaga till detta protokoll .
          </note>
          <note>
            § 7 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2018/19:27
          </note>
          <note>
            Till riksdagen
          </note>
          <note>
            Interpellation 2018/19:27 Fri hyressättning
          </note>
          <note>
            av Mats Green (M)
          </note>
          <note>
            Interpellationen kommer att besvaras den 29 mars 2019.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 1 februari 2019
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            Interpellation 2018/19:95
          </note>
          <note>
            Till riksdagen
          </note>
          <note>
            Interpellation 2018/19:95 Åtgärder för högre tillväxt
          </note>
          <note>
            av Jan Ericson (M)
          </note>
          <note>
            Interpellationen kommer att besvaras tisdagen den 26 mars 2019.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 1 mars 2019
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            Interpellation 2018/19:96
          </note>
          <note>
            Till riksdagen
          </note>
          <note>
            Interpellation 2018/19:96 Den ekonomiska politikens konsekvenser
            för boende på landsbygden
          </note>
          <note>
            av Mattias Karlsson i Luleå (M)
          </note>
          <note>
            Interpellationen kommer att besvaras fredagen den 5 april 2019.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 1 mars 2019
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            Interpellation 2018/19:104
          </note>
          <note>
            Till riksdagen
          </note>
          <note>
            Interpellation 2018/19:104 En översyn av kassaregisterlagen
          </note>
          <note>
            av Boriana Åberg (M)
          </note>
          <note>
            Interpellationen kommer att besvaras tisdagen den 26 mars 2019.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 1 mars 2019
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            Interpellation 2018/19:107
          </note>
          <note>
            Till riksdagen
          </note>
          <note>
            Interpellation 2018/19:107 En utvärdering av kemikalieskatten
          </note>
          <note>
            av Boriana Åberg (M)
          </note>
          <note>
            Interpellationen kommer att besvaras tisdagen den 26 mars 2019.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 1 mars 2019
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            Interpellation 2018/19:113
          </note>
          <note>
            Till riksdagen
          </note>
          <note>
            Interpellation 2018/19:113 Andning och sondmatning som grundläggande
            behov
          </note>
          <note>
            av Pia Steensland (KD)
          </note>
          <note>
            Interpellationen 2018/19:113 Andning och sondmatning som grundläggande
            behov av Pia Steensland (KD) besvaras tisdagen den 26 mars.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 1 mars 2019
          </note>
          <note>
            Socialdepartementet
          </note>
          <note>
            Lena Hallengren (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 8 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Civilutskottets betänkanden
          </note>
          <note>
            2018/19:CU6 Ersättningsrätt och insolvensrätt
          </note>
          <note>
            2018/19:CU8 Hyresrätt m.m.
          </note>
          <note>
            2018/19:CU5 Hushållningen med mark- och vattenområden
          </note>
          <note>
            Finansutskottets betänkanden
          </note>
          <note>
            2018/19:FiU26 Kommunala frågor
          </note>
          <note>
            2018/19:FiU31 Riksrevisionens rapport om staten som inköpare
            av konsulttjänster
          </note>
          <note>
            2018/19:FiU32 Riksrevisionens rapport om Riksgäldskontorets användning
            av ränteswappar
          </note>
          <note>
            Socialförsäkringsutskottets betänkanden
          </note>
          <note>
            2018/19:SfU13 Riksrevisionens rapporter om bedömningen av arbetsförmåga
            vid psykisk ohälsa och försäkringsmedicinskt beslutsstöd
          </note>
          <note>
            2018/19:SfU15 Socialavgifter
          </note>
          <note>
            Miljö- och jordbruksutskottets betänkande
          </note>
          <note>
            2018/19:MJU8 Skyddet av värdefull skog
          </note>
          <note>
            § 9 Svar på interpellation 2018/19:73 om Sverige som innovationsland
          </note>
          <note type="speaker">
            Anf. 1 Näringsminister IBRAHIM BAYLAN (S):
          </note>
          <note>
            Fru talman! David Josefsson har frågat mig vilka åtgärder jag
            kommer att vidta för att stärka Sveriges roll internationellt
            som en innovationsintensiv ekonomi.
          </note>
          <note>
            David Josefsson ställer frågan med anledning av att Sverige,
            i Bloomberg Innovation Index för 2019, fallit från plats två till
            plats sju. Det är dock svårt att dra några slutsatser av en enskild
            förändring i en enskild indikator. Det finns andra undersökningar
            som visar att Sverige står sig mycket väl som innovationsland.
            Därmed inte sagt att Sverige kan slå sig till ro och lita till
            historiska meriter. Vi måste ständigt utvecklas och förbättra
            oss för vår konkurrenskraft.
          </note>
          <note>
            Regeringen kommer därför att fortsätta prioritera innovationsfrågorna.
            De kommer att vara betydelsefulla för att klara våra stora samhällsutmaningar,
            både på kort och på lång sikt, inte minst behovet av en grön omställning
            och digitaliseringens påverkan på företag, på arbetsuppgifter
            och i människors vardag.
          </note>
          <note>
            Förra mandatperioden inrättade regeringen Nationella innovationsråd
            ­ et och samverkansprogram för ett nära samarbete med industrin
            och andra viktiga aktörer, så att Sverige utvecklas i önskad riktning.
          </note>
          <note>
            Ett område som lyfts fram både av Innovationsrådet och inom ramen
            för samverkansprogrammen är kompetensförsörjning. För att Sverige
            ska bibehålla och stärka sin konkurrenskraft är det viktigt att
            vi ser frågan om kompetensförsörjning som en av de allra viktigaste
            nycklarna till svensk innovations- och konkurrenskraft.
          </note>
          <note>
            Just nu pågår också förhandlingar om EU:s kommande ramprogram
            för forskning och innovation. Den svenska regeringen är pådrivande
            för att ramprogrammet ska stärka både Sveriges och EU:s position
            som forsknings- och innovationsintensiva ekonomier. Även inom
            ramen för andra pågående förhandlingar om EU-fonder driver regeringen
            på för att förstär ­ ka just innovationsfrågorna.
          </note>
          <note>
            Vi har innovations- och forskningsråd i USA, Brasilien, Indien,
            Japan och Kina och även bilaterala innovationspart n erskap med
            Frankrike, Tyskland och Indien, som statsministern initierat,
            där vi samarbetar inom flera framtidsområden såsom automatiserade
            fordon, hållbar stadsutveckling och life science. Sverige måste
            fortsätta vara öppet för handel och utländska investeringar.
          </note>
          <note>
            Jag tror att vår framgång som innovationsledande land ligger
            i att Sverige är en kunskapsnation och att vi är närvarande på
            globala marknader. Den globalt konkurrensutsatta industrin har
            en innovationskraft som är nödvändig för att Sverige ska kunna
            möta de många samhällsutmaningarna. Jag tror också att framgångar
            kommer av vår förmåga att samverka. Dagens utmaningar är komplexa
            och tvärsektoriella. Därför behöver vi utveckla Sverige som framstående
            kunskapsnation och ta till vara människors kreativitet. Effekterna
            av investeringar i människor kan vara svåra att fånga i olika
            rankningar, men jag menar att de är grunden för Sverige som ett
            framgångsrikt innovationsland.
          </note>
          <note type="speaker">
            Anf. 2 DAVID JOSEFSSON (M):
          </note>
          <note>
            Fru talman! Jag tackar statsrådet för svaret. Undersökningen
            som interpellationen relaterar till är, som sagt, 2019 års Bloomberg
            Innovation Index som kom i januari i samband med World Economic
            Forum i Davos. I detta index rankas länder i fråga om att främja
            innovationer i sitt lands ekonomier.
          </note>
          <note>
            Precis som ministern är inne på ska man absolut ta enskilda resultat
            med en nypa salt. Samtidigt har Sverige presterat bra i dessa
            rankningar förut. Förra låg vi på plats två, och i år föll vi
            till plats sju. Plats sju är fortfarande en bra placering. Men
            vill vi att Sverige ska vara en kunskapsbaserad ekonomi och att
            våra konkurrensfördelar ska ligga i just högt tekniskt kunnande
            och hög innovationstakt är det en ändå en oroande utveck ­ ling.
          </note>
          <note>
            Jag tror, precis som statsrådet, inte att det råder någon politisk
            oenighet om att vi ska vara en innovationstät och ledande kunskapsnation.
            Jag har läst både regeringsförklaringen och januariöverenskommelsen,
            och i båda nämns innovationer som politiska områden.
          </note>
          <note>
            Att man är för och lyfter fram innovationer är bra. Men det framgår
            tyvärr inte vare sig i svaret från statsrådet, i regeringsförklaringen
            eller i januariavtalet särskilt konkret hur denna politik ska
            genomföras. Det är svepande formuleringar, om än goda sådana.
            Det är samverkansprogram, innovationsråd och exportsatsningar.
          </note>
          <note>
            Denna rankning har delats upp i ett antal kriterier. De tre kriterier
            där Sverige ligger sämst till eller har bäst förbättringspotential,
            om man vill vara positiv, är tillfört värde genom tillverkning,
            effektivitet i högre utbildning och patentaktivitet.
          </note>
          <note>
            Fru talman! Därför undrar jag om statsrådet vill göra något konkret
            kring just dessa tre svaga områden för att stärka Sveriges roll
            som innovationsland.
          </note>
          <note type="speaker">
            Anf. 3 Näringsminister IBRAHIM BAYLAN (S):
          </note>
          <note>
            Fru talman! Jag tackar David Josefsson för interpellationen.
            Denna diskussion är viktig. Jag tror inte att det råder någon
            skiljelinje mellan reger ­ ingen och Moderaterna om grunden i
            detta. Däremot finns det uppfattningar i denna riksdag av den
            typen att Sverige inte ska vara ett öppet land utan att mycket
            av vår framtid hänger ihop med protektionism, murar eller att
            stänga ute människor.
          </note>
          <note>
            Men för ett land som vill vara i fronten, som vill vara konkurrenskraftigt
            och som dessutom är helt beroende av sin utrikeshandel är det
            A och O att vi naturligtvis fortsatt är öppna utåt och samverkar
            med andra länder men att vi också i vårt eget land hittar sätt
            att kroka i varandra mellan det offentliga – det kan vara forskning
            vid universitet och högskolor samt myndigheter – och det privata
            – det kan vara både små och medelstora bolag. Till skillnad från
            den förra borgerliga regeringen menar vi i den nuvarande regeringen
            att Sveriges framtid ligger i att samverka och samarbeta med varandra
            och inte peka ut varandra som olika särintressen. Vi vet att vi
            har olika roller. Men ska Sverige fortsätta att vara konkurrenskraftigt
            krävs det att vi fortsätter att jobba tillsammans. Det är också
            min ambition som näringsminister att gå i armkrok med vårt näringsliv,
            med fackföreningar och med miljöorganisationer.
          </note>
          <note>
            Det är sant som David Josefsson säger: Vi har gått från plats
            två till sju i den här mätningen. Det beror framför allt på detta
            med patenten. Man ska då veta att detta är en av många mätningar
            som görs. I den här mätningen har vi de senaste fem åren legat
            på plats sju, plats tre och plats två. Nu ligger vi på plats sju
            igen, och det är alltså på grund av den faktorn. Man ska ta sådant
            på allvar; vi ska inte sätta oss ned och säga att vi är tillräckligt
            bra och nu kan slappna av. Men jag vill komplicera resonemanget,
            för man kan titta på andra undersökningar som har kommit ungefär
            samtidigt.
          </note>
          <note>
            I till exempel European Innovation Scoreboard, som kanske är
            det mest omfattande som Europeiska unionen gör och där 28 EU-länder
            jämförs med avseende på just innovationskraft, placerar sig Sverige
            som land nummer ett. I Global Innovation Index, som görs av Cornell
            University och där 126 olika länder jämförs, placerar sig Sverige
            som nummer tre. På listan Best Countries for Business, som Forbes
            ganska nyligen kom med och där 161 länder jämförs med varandra,
            utmärker sig Sverige som land nummer två där det är bäst att göra
            affärer och vad gäller näringslivsklimat.
          </note>
          <note>
            Sverige utmärker sig alltså. Vi har en mycket stark innovationskraft
            eftersom vi just jobbar tillsammans. Men det betyder som sagt
            inte att vi ska slå oss till ro, tvärtom, och jag ska svara på
            David Josefssons fråga vad mer vi ska göra.
          </note>
          <note>
            Det handlar om att fortsätta stärka vår forskning. Vi kommer
            att kom ­ ma med en forskningspolitisk proposition där viktiga
            utmaningar kommer att adresseras och investeringar kommer att
            genomföras för att vi ska nå målet att vara ett av världens främsta
            forsknings- och innovationsländer.
          </note>
          <note>
            Vi har precis tillsatt en kommitté för teknologisk innovation
            och etik, som också ska titta på detta tvärsektoriellt. I en tid
            då vi har så snabba teknologiska förändringar, hur kan vi få ihop
            detta och stärka vår konkurrenskraft?
          </note>
          <note>
            Vi har tillsatt ett antal innovations- och forskningsråd runt
            om i världen. Jag tror att det alltid är farligt att tro att man
            är bäst på allt och sluta lyssna på andra; det är viktigt att
            också ta del av det här.
          </note>
          <note>
            Vi satsar på Smart industri, Smart City Sweden, life science-kontor
            med mera, för att fortsätta vara starka också i framtiden.
          </note>
          <note type="speaker">
            Anf. 4 DAVID JOSEFSSON (M):
          </note>
          <note>
            Fru talman! Tack för svaret, Ibrahim Baylan!
          </note>
          <note>
            Till att börja med är det fascinerande att höra att det är den
            tidigare borgerliga regeringens fel att vi har tappat i innovationsrankning.
          </note>
          <note>
            Precis som Ibrahim Baylan säger är det viktigt att gå i armkrok
            med industrin. Jag kommer själv från Göteborg, som är en stolt
            industristad där näringslivet har gått från att utgöras av tung
            tillverkning till att i dag fortfarande utgöras av tillverkningsindustri
            men numera också av kunskapsintensiv utveckling. Ibrahim Baylan
            talar om bolagen, och de är många i Göteborg, fru talman. Det
            är till exempel AB Volvo, Volvo Cars, SKF och Astra Zeneca. På
            Lindholmen, där det förr låg skeppsvarv, arbetar i dag fler personer
            än under varvens tid – men nu med innovationer och utveck ­ ling.
          </note>
          <note>
            Jag tror inte att det finns särskilt mycket oenighet kring frihandel
            och öppenhet – jag kommer ihåg när jag själv var ung MUF:are och
            stod upp för frihandeln – men när man pratar med de här bolagen
            om innovationspolitik handlar det numera snarare om förutsättningar
            att hitta duktiga yrkespersoner inom tillverkningsindustrin, om
            att minska regelkrånglet för att förlägga produktion till Sverige
            och om bostadspolitik. Det handlar om nivån i högre utbildning
            och om fungerande förutsättningar för arbetskraftsinvandring och
            skattesystem som är förmånliga.
          </note>
          <note>
            Jag hör från statsrådet att man är inne på de här banorna, men
            man är fortfarande inte särskilt konkret i vad man vill göra.
            Det handlar också om kvaliteten i universitetens forskning, om
            kunskap kring kommersialisering och immaterialrätt. Vi har jättebra
            forskning i Sverige, men vi skulle kunna bli mycket duktigare
            på att omvandla den till patent.
          </note>
          <note>
            Jag tror att vi är överens om problembilden, fru talman, men
            jag funderar fortfarande. Hur ska man konkret göra? Om vi läser
            regeringsförklaringen och januariavtalet ser vi fina och svepande
            formuleringar, men vad vill man konkret göra? Man kan inte bara
            skylla på den tidigare borgerliga regeringen. Jag undrar därför,
            fru talman: Kan statsrådet utveckla hur man konkret kommer från
            de förvisso fina orden och till konkret politik?
          </note>
          <note type="speaker">
            Anf. 5 Näringsminister IBRAHIM BAYLAN (S):
          </note>
          <note>
            Fru talman! Nej, David Josefsson, det är ingen som har skyllt
            på den förra regeringen. Däremot är det väl helt uppenbart att
            det finns en annan inriktning från denna regering jämfört med
            den förra till exempel när det gäller industrin. Det är ju inte
            särskilt länge sedan som den dåvarande statsministern på World
            Economic Forum i Davos, tror jag, sa: The industry is basically
            gone. Det är inte vår syn. Vi menar att industrin inte bara finns
            utan – rätt hanterad och med en god samverkan och ett gott samarbete
            på forskningssidan, utvecklingssidan och innovationssidan – har
            en ganska ljus framtid, tror jag.
          </note>
          <note>
            Det gäller särskilt i och med att vi nu ser att det finns goda
            förutsättningar för nyindustrialisering i vårt land. Det handlar
            om teknikskiften och stora utmaningar när det gäller hållbar omställning.
            Jag är väldigt stolt över att den svenska industrin i dag ser
            detta som en viktig del av sin affärsmodell. Man har nämligen
            gjort bedömningen att det inte kommer att vara möjligt – och inte
            heller önskvärt – att fortsätta producera på ett sätt som förstör
            miljön eller för den delen klimatet.
          </note>
          <note>
            Det finns också en skillnad i hur vi ser på samarbetet. Det fanns
            tidigare en idé om att man har olika intressen och därför inte
            bör träffas alltför ofta. Vår hållning är den motsatta, det vill
            säga att man bör träffas så ofta det går. Det är därför vi har
            tillsatt innovationsrådet, och det är därför vi har samverkansprogrammen.
            Vad är det då man ska samverka kring? Ja, det finns en rad frågor.
            Kompetensförsörjningen, som David Josefsson tar upp och som jag
            själv tog upp, är kanske det viktigaste och mest akuta i dag.
          </note>
          <note>
            Bostadsfrågan är viktig. Även om vi naturligtvis är väldigt stolta
            över att vi har haft ett rekordhögt bostadsbyggande under de senaste
            fem åren – och över att det fortsätter på en historiskt hög nivå,
            om än avmattande – räcker det ju inte. Precis som David Josefsson
            säger är det många företag, inte minst av de växande, som vittnar
            om att det är svårt att rekrytera folk till de stora städerna
            eftersom det saknas bostäder.
          </note>
          <note>
            Det handlar också om att fortsätta utveckla vår forskning tillsammans.
            Det är klart att vi har lite olika roller där, fru talman, men
            Sverige skulle inte vara ledande när det gäller investeringar
            i forskning om vi inte gjorde såväl offentliga investeringar som
            privata. Där bidrar svenskt näringsliv, inte minst de bolag David
            Josefsson nämnde, som AB Volvo, Astra Zeneca, Ericsson med flera.
          </note>
          <note>
            Vi har därutöver en sprudlande startup-sektor i Sverige. Vi känner
            alla till många av dem som har vuxit till stora, globala företag,
            som Spotify, King, Klarna, Skype och Mojang. Det finns en oerhört
            stor potential i att fortsätta jobba med detta, och det kommer
            vi att göra tillsammans.
          </note>
          <note>
            Vad är det mer vi ska göra? Ja, det handlar om alltifrån att
            fortsätta driva på Nationella innovationsrådet till att göra insatser
            på immaterialrättsområdet, som är ett stort område inte minst
            för de här växande företagen. Det handlar också om att vi har
            tillsatt en startup-ansvarig för att öka effektiviteten i de internationellt
            framgångsrika och innovativa företag som redan finns i vårt land
            och som kan växa.
          </note>
          <note>
            Precis som David Josefsson säger handlar det ibland även om regelförenklingar.
            Jag är nämligen inte så säker på att vi alltid tänker till, utan
            ibland gör man saker man alltid har gjort i stället för att från
            myndighetshåll fråga sig: Är detta klokt? Ger det något? Fyller
            det något syfte? Ibland är svaret ja, och då bör det vara så .
            M en påfallande ofta är svaret nej. Då bör man förändra sitt sätt
            och förenkla för företagen. Vi kommer att återkomma med en forskningspolitisk
            proposition, som är väldigt central i det här sammanhanget.
          </note>
          <note>
            Fru talman! Sverige hävdar sig starkt, men det är ingen anledning
            att slå sig till ro. Vi kommer i stället att fortsätta att driva
            på för att Sverige även i framtiden ska ha en stark konkurrenskraft
            genom att vara en innovationsnation.
          </note>
          <note type="speaker">
            Anf. 6 DAVID JOSEFSSON (M):
          </note>
          <note>
            Fru talman! Konkurrensen är som sagt knivskarp när nya, innovationstäta
            företag funderar på var de bäst etablerar sig, eller för den delen
            när skarpa och kunniga hjärnor väljer var i världen de ska bo
            och verka – särskilt om man betänker att två av våra nära grannländer,
            Tyskland och Finland, ligger före oss i den här rankningen. Det
            är i vårt närområde vi konkurrerar, och konkurrensen är knivskarp.
          </note>
          <note>
            Som jag sa tidigare är plats sju absolut en bra placering, men
            utveck ­ lingen är oroande. Där tror jag att jag och statsrådet
            är överens, fru talman. Vi ligger efter på tre väldigt viktiga
            områden: tillfört värde i tillverkning, högre utbildning och antal
            patent.
          </note>
          <note>
            Jag får tacka Ibrahim Baylan för svaret, fru talman. Jag tror
            som sagt inte att det finns politisk oenighet kring ambitionerna,
            men jag hade hoppats och önskat att regeringen hade kunnat visa
            fler konkreta punkter när det gäller att stärka innovationsarbetet
            i Sverige.
          </note>
          <note type="speaker">
            Anf. 7 Näringsminister IBRAHIM BAYLAN (S):
          </note>
          <note>
            Fru talman! Jag tackar David Josefsson för en bra debatt.
          </note>
          <note>
            Det hör ju till oppositionsrollen att kritiskt granska regeringens
            arbete, och så ska det vara. Det hör också till oppositionsrollen
            att ibland peka på bristerna, och så ska det också vara – man
            får aldrig slå sig till ro.
          </note>
          <note>
            Men när det gäller Sveriges innovationskraft, fru talman, finns
            det väldigt mycket vi kan vara stolta över, både det vi gör i
            det offentliga och det vi gör i samverkan med det privata näringslivet
            och de många små, medelstora och stora företag vi har i vårt land
            som är kreativa och dynamiska och som jag tror verkligen har framtiden
            för sig. Detta är en av anledningarna till att vi toppar de allra
            flesta sådana här internationella mätningar.
          </note>
          <note>
            Låt mig bara upprepa: När Europeiska unionen 2018 jämförde 28
            länder inom EU vad gällde innovationskraft kom Sverige på första
            plats. När den välkända tidningen Forbes 2019 jämförde 161 länder
            i fråga om affärsklimat kom Sverige tvåa. När Cornell University
            – ett stort och välrenommerat universitet – jämförde 126 länder
            kom vi trea. I denna undersökning kom vi sjua därför att vi hade
            tappat när det gällde patent. Det ska man naturligtvis ta på allvar.
          </note>
          <note>
            Även om man aldrig ska slå sig till ro tror jag att vi tillsammans
            måste inse att det finns anledning att känna stolthet över det
            arbete som görs och som också kommer att drivas vidare. För ett
            litet land med en öppen ekonomi är konkurrenskraften A och O.
            Därför kan jag försäkra David Josefsson att jag som näringsminister
            och denna regering kommer att fortsätta att intensivt arbeta tillsammans
            med näringslivet för att se till att Sverige inte bara i olika
            rankningar utan också i verkligheten är ett konkurrenskraftigt
            och innovativt land.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2018/19:66 om barn som far illa
          </note>
          <note type="speaker">
            Anf. 8 Socialminister LENA HALLENGREN (S):
          </note>
          <note>
            Fru talman! Johan Hultberg har frågat mig hur jag ser på att
            var sjätte kommun inte gjort någon lex Sarah-anmälan om barn sedan
            IVO grundades år 2013, om jag avser att vidta några åtgärder med
            anledning av de brister som framkom i SVT:s Uppdrag granskning
            den 9 januari samt vilka åtgärder jag och regeringen kommer att
            vidta för att skyndsamt stärka socialtjänsten och för att säkerställa
            en socialtjänst av god kvalitet i landets samtliga kommuner.
          </note>
          <note>
            Jag vill först tacka Johan Hultberg för frågan. Att barn och
            unga som befinner sig i samhällets vård får den hjälp och det
            stöd de behöver är i allra högsta grad prioriterat och har så
            varit under en längre tid.
          </note>
          <note>
            Den nationella samordnaren för den sociala barn- och ungdomsvården
            presenterade sina slutsatser och förslag på hösten 2017. Dessa
            förslag tas nu om hand på olika sätt, bland annat genom ett brett
            och omfattande uppdrag åt Socialstyrelsen som pågår under 2018
            och 2019. I fokus för uppdraget står kompetens och kvalitetsutveckling
            samt ett stärkt barnrättsperspektiv.
          </note>
          <note>
            Johan Hultberg undrade även mer specifikt om lex Sarah-anmälningar.
            Lex Sarah är ett viktigt verktyg för socialnämndernas systematiska
            kvalitetsarbete och för deras egenkontroll. Lex Sarah innebär
            en skyldighet att rapportera missförhållanden och påtagliga risker
            för missförhållanden.
          </note>
          <note>
            IVO har uppdraget att följa upp och säkerställa att brister åtgärdas.
            Regeringen följer löpnade myndighetens arbete och observationer.
            För att åtgärda de brister som framkom i IVO:s nationella tillsynsrapport
            2017 krävs att kommunerna utvecklar sitt systematiska kvalitetsarbete
            inom socialtjänsten. För detta finns redan lagstiftning och förordningar
            att följa.
          </note>
          <note type="speaker">
            Anf. 9 JOHAN HULTBERG (M):
          </note>
          <note>
            Fru talman! Jag tackar ministern för svaret.
          </note>
          <note>
            Socialtjänstens uppdrag är omfattande, och ansvaret är tungt.
            Dess ­ värre ser vi att socialtjänsterna runt om i Sveriges 290
            kommuner många gånger brister och inte fullt ut klarar av att
            ta sitt ansvar. Det finns allvarliga problem.
          </note>
          <note>
            Lidande blir många gånger de socialt utsatta barnen, som inte
            får den hjälp och det stöd som de förtjänar och har rätt till.
            Vi moderater menar att politiken nu verkligen behöver ta krafttag
            när det gäller socialtjänsten och inte minst stärka dess personal.
          </note>
          <note>
            Vi har bland annat föreslagit en nationell handlingsplan för
            att stärka landets socialsekreterare och socialtjänsten i stort
            i kombination med en omfattande bidragsreform för att pressa tillbaka
            utanförskapet och öka den sociala rörligheten.
          </note>
          <note>
            Att stärka socialtjänsten är särskilt viktigt för att ge de socialt
            utsatta barnen rätt insatser och rätt stöd. Tyvärr är det många
            gånger särskilt verksamheter som är riktade mot barn och unga
            som dras med stora problem.
          </note>
          <note>
            Ett av svensk socialtjänsts verkligt stora problem – och en av
            dess stora utmaningar – är kopplat till kompetens- och personalförsörjningen.
            Över hälften av socialcheferna uppger att det generellt sett är
            svårt att rekrytera personal. Tuffast är det att rekrytera socialsekreterare
            och biståndshandläggare, särskilt till just barn- och ungdomsvården.
            Det är också svårt att rekrytera chefer till myndighetsutövning
            inom den sociala barn- och ungdomsvården. Givetvis är det så,
            fru talman, att brist på personal – särskilt brist på erfaren
            personal – går ut över kvaliteten i socialtjänsternas verksamhet.
          </note>
          <note>
            Även om situationen givetvis skiljer sig åt väldigt mycket mellan
            olika kommuner i landet är den generella och tydliga bilden att
            socialtjänsten är mycket hårt prövad och att det finns betydande
            problem och brister. Dessa problem och brister är till stor del
            strukturella men drabbar i slutändan enskilda personer, inte sällan
            värnlösa barn.
          </note>
          <note>
            Samtidigt är socialtjänsten i våra kommuner fylld av duktiga,
            engagerade medarbetare som gör sitt yttersta för att göra ett
            bra arbete. Dessa medarbetare förtjänar beröm och uppskattning
            men kanske framför allt bättre förutsättningar att göra ett gott
            arbetare.
          </note>
          <note>
            Vi moderater lyfter bland annat fram behovet av att minska arbetsbördan
            för socialsekreterare genom att se över vilka arbetsuppgifter
            som kanske kan utföras av andra personalkategorier som inte har
            en lång universitetsutbildning. Man bör också se över om det finns
            möjlighet att till exempel digitalisera en del av biståndshandläggningen
            samt titta på andra åtgärder för att lätta på arbetsbördan.
          </note>
          <note>
            Ministern nämnde bara i allmänna ordalag vilka åtgärder som nu
            vidtas och att Socialstyrelsen har ett brett uppdrag att stärka
            barn- och ungdomsvården med fokus på kompetens och kvalitetsutveckling
            samt att stärka barnrättsperspektivet. Men jag undrar mer konkret
            vilka åtgärder ministern och regeringen vidtar och planerar att
            vidta för att stärka socialtjänstens medarbetare och ge dem en
            rimlig arbetssituation.
          </note>
          <note type="speaker">
            Anf. 10 Socialminister LENA HALLENGREN (S):
          </note>
          <note>
            Fru talman! Tack igen, Johan Hultberg, för initiativet att ställa
            denna interpellation! Jag tycker att detta är frågor som verkligen
            förtjänar att diskuteras, och det är inte så ofta som det sker
            att vi talar om dem som har de allra största behoven av att vi
            har ett väl fungerande välfärdssamhälle och av att tryggheten
            faktiskt finns där när man behöver den.
          </note>
          <note>
            Låt mig först säga när det handlar om socialtjänstens uppdrag
            att vi måste arbeta förebyggande på olika sätt för att se till
            att arbetsbördan minskar så att man kan ägna sig åt dem som verkligen
            behöver stödet och hjälpen och insatserna.
          </note>
          <note>
            Det handlar också om att se till att vuxna – föräldrar, de som
            förvärvsarbetar och de som är familjeförsörjare – har ett eget
            arbete och en egen försörjning. Det är många gånger detta det
            handlar om. När vi talar om barn och unga är det inte sällan så
            att det faktiskt är deras föräldrar som är i en utsatt situation
            och position som gör att också barnen, som inte ges lika förutsättningar
            och möjligheter, upplevs som utsatta.
          </note>
          <note>
            Det är klart att samhället har ett väldigt stort ansvar för barn
            och unga som befinner sig i utsatta situationer. Det blir särskilt
            tydligt om man är i samhällets vård, vilket dock är en ytterlighet
            – många av dem vi talar om befinner sig inte alls i samhällets
            vård utan är i behov av samhällets stöd. Men det finns en hel
            skala, från dem som behöver lite stöd till dem som till och med
            befinner sig i samhällets vård och som behöver en trygg miljö.
            I alla dessa fall krävs stor kompetens för att arbeta och för
            att se till att ge människor det stöd som krävs.
          </note>
          <note>
            Det finns flera olika saker att ta upp. Eftersom regeringen relativt
            nyli ­ gen har tillträtt får jag delvis beskriva vad som gjordes
            förra mandatperio ­ den. Sedan ska jag också försöka att ge en
            bild av vad vi har framför oss.
          </note>
          <note>
            Under den förra mandatperioden fanns det en nationell samordnare
            som arbetade genom att inte bara ha en utredning med ett slutdatum
            utan som faktiskt var väldigt närvarande i verksamheten och som
            både informerade löpande om situationen och kom med förslag. Samordnaren
            kom också med slutresultat som bereds.
          </note>
          <note>
            Naturligtvis är kompetens hos personalen, skulle jag vilja säga,
            något av det viktigaste. Det var också skälet till en bemanningssatsning
            och till resurser, både 2019 och 2020, för att jobba med kompetensutveckling
            i kommunerna och för att socialtjänsten ska kunna rekrytera socialsekreterare,
            administratörer och arbetsledare på det sätt som man inom respektive
            kommuns socialtjänst upplevde var det som man allra mest behöver.
          </note>
          <note>
            Det finns också ett behov av yrkesintroduktion och uppdragsutbildningar.
            Men det handlar också väldigt mycket om det arbete som IVO gör.
            Det är en utgångspunkt för regeringens arbete att få de tillsynsrapporter
            som IVO gör för att få en bild av läget och vilka behov man ser
            som mer av genomgående karaktär.
          </note>
          <note>
            IVO har flera olika verktyg till sitt förfogande, alltifrån dialog
            och rekommendationer, men de kan också ställa krav på åtgärder
            och så vidare för att verksamheten ska fungera väl. Vi följer
            naturligtvis tillsynsrapporterna med väldigt stort intresse, och
            de är viktiga för regeringen i beslutsfattandet, helt enkelt.
          </note>
          <note>
            Vi kommer att jobba vidare med den typen av ekonomiskt stöd men
            också med att se till att kommunerna arbetar med kompetensutveckling
            och kompetensförsörjning. Socialtjänsten är i den meningen i samma
            läge som många andra branscher. Man jobbar och sliter för att
            kunna rekrytera den personal som finns till just sin verksamhet.
          </note>
          <note type="speaker">
            Anf. 11 JOHAN HULTBERG (M):
          </note>
          <note>
            Fru talman! Jag är glad att ministern lyfte fram vikten och behovet
            av det förebyggande arbetet. Det är naturligtvis oerhört viktigt
            att börja i rätt ände. Det gäller att verkligen försöka möta familjer
            med behov av hjälp och stöd med insatser tidigt för att säkerställa
            att människor inte halkar in på en kriminell bana, hamnar i ett
            missbruk eller på annat sätt hamnar snett i livet som gör att
            man senare hamnar i ett stort behov av hjälp och stöd från samhället.
          </note>
          <note>
            Här skulle jag vilja säga, fru talman, att arbetslinjen är grunden
            för detta och att vi tar krafttag mot de kriminella gängen som
            tar över i våra utanförskapsområden och gör andra insatser som
            är oerhört viktiga på det området.
          </note>
          <note>
            Jag hoppas också att utredningen om framtidens socialtjänst,
            som just nu pågår och som har fått förlängd tid av regeringen,
            kommer att ta just det förebyggande perspektivet på största allvar.
            Det är jätteviktigt att vi sänker trösklarna till socialtjänsten
            och minskar stigmat. Många söker inte hjälp i tid, och det är
            ett problem.
          </note>
          <note>
            Jag ser dock många goda exempel runtom i landet. Jag var i Åmål
            här ­ omveckan och träffade där delar av deras socialtjänst som
            jobbar väldigt proaktivt. De gör till exempel hembesök hos alla
            nyblivna föräldrar för att tidigt kunna se behov och sätta in
            insatser. Många gånger kan det kanske räcka med en familjestödjande
            verksamhet eller en utbildningsinsats.
          </note>
          <note>
            Det är en sak som dock gör mig lite besviken när det gäller ministerns
            svar. Som jag tar upp i min interpellation handlar väldigt mycket
            av granskningen och uppföljningen av socialtjänstens verksamhet
            om lex Sarah-anmälningar från verksamheterna och om enskilda personers
            an ­ mälningar. Givet detta tycker jag att uppgiften i SVT:s Uppdrag
            gransk ­ ning om att en stor andel av Sveriges socialtjänster
            inte har gjort några lex Sarah-anmälningar om barn är illavarslande.
            Ministern gör kanske en an ­ nan bedömning, men jag finner, som
            jag skrev i min interpellation, att det är osannolikt att över
            50 kommuners socialtjänster sedan 2013, då IVO bildades, inte
            har haft några allvarliga missförhållanden eller påtagliga ris
            ­ ker för allvarliga missförhållanden avseende barn. Jag tycker
            inte att det räcker att, som ministern gör, bara konstatera att
            socialtjänsterna har skyl ­ dighet att rapportera missförhållanden
            och påtagliga brister och att det re ­ dan finns lagstiftning
            och föreskrifter på plats. Eftersom tillsynen och upp ­ följningen
            av socialtjänsten i så hög grad är anmälningsdriven och bygger
            på att kommunerna själva rapporterar missförhållanden och risker
            är det uppenbart att det är ett problem om så inte sker.
          </note>
          <note>
            Fru talman! Jag vill därför fråga ministern om hon inte tycker
            att det finns anledning för regeringen att vidta några åtgärder
            och göra några in ­ satser för att undersöka varför socialtjänsterna
            inte gör fler lex Sarah-anmälningar rörande barn. Jag tycker att
            det är en fråga som regeringen bör söka svar på. Den bör inte
            minst få regeringen att fundera på om man till exempel i samarbete
            med SKL skulle kunna göra insatser för att säker ­ ställa att
            socialtjänsterna har en kultur där risker, problem och brister
            inte sopas under mattan utan tvärtom lyfts upp och de allvarligaste
            fallen an ­ mäls som en del av det systematiska kvalitets- och
            utvecklingsarbetet.
          </note>
          <note type="speaker">
            Anf. 12 Socialminister LENA HALLENGREN (S):
          </note>
          <note>
            Fru talman! Jag inte bara noterar utan har naturligtvis också
            funderat mycket på den fråga Johan Hultberg ställer här om vilka
            slutsatser man ska dra av icke-rapporteringar, så att säga. Jag
            kan säga så här: Det finns inga indikationer på underrapportering,
            men det betyder inte att vi inte kan vara säkra på att det inte
            förekommer andra brister. Det är absolut inte med den tonen som
            jag läser statistiken. Men det säger någonting om hur viktigt
            det är att det finns många olika verktyg för insyn, tillsyn och
            åtgärder så att verksamheterna fungerar och att inte enbart luta
            sig mot anmälnings ­ ärenden. Det kommer inte att vara tillräckligt.
            Det är därför IVO har ett omfattande uppdrag som långt ifrån alltid
            handlar om att bara agera på inkomna anmälningar. De har ett arbete
            som också handlar om återförings ­ konferenser och lärande. De
            ska inte bara göra ett nedslag och sedan lämna kommunen och socialtjänsten,
            utan de ska se till att det finns ett lärande både inom kommunen
            som helhet och i verksamheterna, så att de brister de upptäcker
            åtgärdas och att man lär något av dessa så att det inte inträffar
            igen.
          </note>
          <note>
            Kommunerna har en skyldighet att anmäla missförhållanden. Jag
            vill absolut inte att det ska uppfattas som att det inte spelar
            så stor roll om man anmäler eller inte. Det spelar väldigt stor
            roll att man anmäler missförhållanden. Det är ett viktigt sätt
            att förhålla sig till ett systematiskt kvalitetsarbete. Och det
            är klart att alla kommuner ska agera i enlighet med den lagstiftning
            som vi har.
          </note>
          <note>
            Utöver skyldigheten för kommunerna och de i verksamheten som
            ska göra anmälningar måste IVO fortsätta med sitt tillsynsarbete.
            Min bild är att IVO bedriver ett gediget tillsynsarbete. Om det
            finns tecken och signaler på underrapportering om allvarliga missförhållanden
            ska myndigheten naturligtvis rapportera om detta. Och om det finns
            anledning att från politiskt håll ta tag i någonting är det ingenting
            som vi räds.
          </note>
          <note>
            Det är viktigt att säga att lex Sarah-anmälningarna är en del
            i arbetet, men de är långt ifrån allt att bygga kvalitetsarbetet
            på.
          </note>
          <note type="speaker">
            Anf. 13 JOHAN HULTBERG (M):
          </note>
          <note>
            Fru talman! Ja, så är det. Lex Sarah är verkligen inte allt som
            ligger till grund för kvalitets- och utvecklingsarbetet. Men det
            är en väldigt bärande del av arbetet. Därför tycker jag att den
            rapport som SVT har tagit fram verkligen manar till eftertanke
            och kanske förmår IVO att analysera frågan vidare.
          </note>
          <note>
            Jag ser väldigt mycket fram emot den rapport som inom bara några
            veckor kommer att landa på ministerns bord, nämligen den från
            Barnombudsmannen. Det är en fördjupad rapport om just den sociala
            barnavården. Man har gjort djupintervjuer och så vidare. Jag har
            bara hört talas om arbetet och naturligtvis inte fått ta del av
            något av rapportens innehåll. Men jag tror att den kan bli ett
            bra underlag för fortsatta debatter här i kammaren om hur vi kan
            utveckla och stärka svensk socialtjänst, för det behövs. Det är
            alldeles för många barn som inte får den hjälp och det stöd som
            de förtjänar. Det är verkligen välfärdsstatens största misslyckande
            om vi sviker de utsatta barnen.
          </note>
          <note>
            Vad jag tror är oerhört viktigt för att stärka socialtjänsten
            är att göra insatser för personalen. Det är de som är själva ryggraden
            i verksamheten och de som på allvar kan göra skillnad. Då handlar
            det om att stärka yrkets attraktivitet och få fler att vilja utbilda
            sig till socionom och att söka sig en framtida yrkesbana inom
            socialtjänsterna. Men vi ser ett stort problem med personalomsättning.
            Många nya, unga socialsekreterare får ta hand om väldigt svåra
            fall. Jag tror att det behövs en bättre introduktion, och där
            har Arbetsmiljöverket konstaterat allvarliga brister.
          </note>
          <note>
            Jag skulle avslutningsvis vilja fråga ministern om regeringen
            kan tänka sig att till exempel ge Socialstyrelsen i uppdrag att
            ta fram ett systematiskt program för introduktion av nya socialsekreterare.
          </note>
          <note type="speaker">
            Anf. 14 Socialminister LENA HALLENGREN (S):
          </note>
          <note>
            Fru talman! Låt mig avsluta med det vi började tala om, nämligen
            det viktiga förebyggande arbetet. Det är viktigt att hela tiden
            även tala om det för att betona att socialtjänsten också har detta
            viktiga arbete att göra. Jag tror nämligen att det är ett av skälen
            till att man söker sig till yrket och verksamheten. Man utbildar
            sig till socionom och socialsekreterare för att man vill arbeta
            förebyggande och ser vilka insatser som spelar roll för att inte
            minst barn och unga ska hamna rätt i livet.
          </note>
          <note>
            Det handlar också om hur vi ser till att vuxna familjeförsörjare
            inte är i behov av ekonomiskt bistånd utan i stället har ett jobb
            att gå till. Det handlar även om hur vi arbetar med ohälsan så
            att människor inte hamnar i till exempel missbruk, vilket in te
            är ovanligt och gör att man får behov av socialtjänstens insatser,
            utan kan arbeta och mår bra.
          </note>
          <note>
            Låt mig också säga något kort om Margareta Winbergs utredning,
            som Johan Hultberg nämnde. Den kommer våren 2020, och jag ser
            mycket fram emot den. Det är en översyn av socialtjänsten, vilket
            är ett omfattande arbete.
          </note>
          <note>
            Redan delbetänkandet fokuserade på det förebyggande arbetet,
            och jag ser verkligen fram emot slutrapporten eftersom jag tror
            att det är viktigt att vi arbetar mer förebyggande på bred front
            i samhället så att socialtjänsten kan använda sin kunskap och
            kompetens i sina viktiga insatser. Jag tror att detta ger en bättre
            arbetsmiljö och arbetssituation och att man känner att yrket blir
            mer attraktivt när man får jobba med det som man faktiskt utbildat
            sig till.
          </note>
          <note>
            Vi ska givetvis fortsätta att följa både Barnombudsmannens rapporter
            och IVO:s tillsynsrapporter. Det finns inte en kommun som kan
            frånsäga sig ansvaret att följa de lagar och förordningar som
            riksdagen har beslutat om.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2018/19:67 om läkemedelsstatistik
          </note>
          <note type="speaker">
            Anf. 15 Socialminister LENA HALLENGREN (S):
          </note>
          <note>
            Fru talman! Johan Hultberg har frågat mig om jag och regeringen
            kommer att hörsamma Jordbruksverkets vädjan om att införa en bestämmelse
            i E-hälsomyndighetens instruktion om att E-hälsomyndigheten är
            skyldig att rapportera uppgifter om läkemedelsanvändning på djur
            till Jordbruksverket. En annan fråga som Johan Hultberg har ställt
            till mig är om jag tänker ta initiativ till en översyn av gällande
            relevant lagstiftning i syfte att säkerställa en transparent läkemedelsstatistik.
          </note>
          <note>
            En gemensam nämnare för båda dessa frågor är att de avser förändringar
            i E-hälsomyndighetens tillämpning av lagstiftningen om statistiksekretess,
            i det första fallet med koppling till djurläkemedel och i det
            andra fallet humanläkemedel.
          </note>
          <note>
            Jag håller med Johan Hultberg om att tillgången till öppen och
            transparent läkemedelsstatistik är viktig ur många olika perspektiv
            och för många olika aktörer. Förutom en bättre insyn för allmänheten
            i hur offentliga medel används till läkemedel är tillgång till
            denna typ av statistik viktig för att uppnå patientsäker och kostnadseffektiv
            läkemedelsanvändning och för arbetet mot antibiotikaresistens
            när det gäller såväl människor som djur.
          </note>
          <note>
            Precis som Johan Hultberg framför behöver Jordbruksverket uppgifter
            från E-hälsomyndigheten för att kunna sammanställa årlig statistik
            över försäljningen av läkemedel till djur.
          </note>
          <note>
            I den skrivelse från Jordbruksverket som Johan Hultberg hänvisar
            till framgår att de aktuella uppgifterna till slut kunde lämnas
            ut till verket. Där kom de dock att omfattas av statistiksekretess,
            och uppgifterna kunde därför inte delas med Statens veterinärmedicinska
            anstalt som samverkar med Jordbruksverket vid bearbetning och
            analys av statistik.
          </note>
          <note>
            Av samma anledning försvårades rapportering av data till nätverket
            Esvac inom Europeiska läkemedelsmyndigheten, EMA.
          </note>
          <note>
            Inom Regeringskansliet pågår ett arbete med att analysera dessa
            frågor och vilka åtgärder som kan bli aktuella att vidta både
            på kort sikt och i ett mer långsiktigt perspektiv. När det gäller
            frågan om en eventuell översyn av relevant lagstiftning kartlägger
            Socialdepartementet om det finns en sådan möjlighet.
          </note>
          <note>
            Det är dock angeläget att den konsekvensanalys som görs just
            nu av bland annat E-hälsomyndigheten blir klar för att regeringen
            ska kunna ta ställning till nästa steg.
          </note>
          <note>
            Sammanfattningsvis är det regeringens ambition att läkemedelsstati
            ­ stik även fortsättningsvis ska kunna hanteras på ett sätt som
            ger allmänhe ­ ten insyn i utvecklingen på läkemedelsområdet samtidigt
            som behovet av sekretess beaktas för att skydda den personliga
            integriteten.
          </note>
          <note type="speaker">
            Anf. 16 JOHAN HULTBERG (M):
          </note>
          <note>
            Fru talman! Jag tackar ministern för svaret.
          </note>
          <note>
            Detta är en typisk sådan fråga som vid första anblick kan verka
            perifer och inte så stor och betydelsefull. Men det är en mycket
            viktig fråga utifrån ett strategiskt perspektiv vad gäller svensk
            hälso- och sjukvård.
          </note>
          <note>
            Läkemedelsanvändningen är en viktig del av hälso- och sjukvården
            och även något som skattekollektivet får betala en rejäl slant
            för eftersom slutsumman för läkemedelsförmånen är omkring 40 miljarder.
            Det finns därför ett stort intresse hos allmänheten att ha insyn
            i hur medlen används.
          </note>
          <note>
            Det är också viktigt att både vi beslutsfattare i denna kammare
            och regeringen har tillgång till god statistik för att kunna göra
            uppföljningar, granskningar och jämförelser mellan olika regioner.
            Dessutom är det viktigt att kunna delta i olika forskningsprogram
            och att arbeta aktivt med att minska förskrivningen av antibiotika
            för att förebygga antibiotikaresi ­ stens.
          </note>
          <note>
            Ministern nämnde att jag genom mina frågor gjorde kopplingar
            till djurläkemedel, men egentligen handlar det lika mycket om
            humanhälsa eftersom antibiotikaresistensen är ett av de främsta
            hoten mot den moderna sjukvården. Redan i dag uppskattar den europeiska
            smittskyddsmyndigheten att 25 000 människor avlider inom unionen
            varje år på grund av antibiotikaresistens.
          </note>
          <note>
            Ett allvarligt problem är den överanvändning av antibiotika som
            finns inom djurhållningen i Europa. Här är Sverige ett sant föregångsland
            tack vare det fantastiska arbete som svenska lantbrukare har gjort
            i generationer med att ha ett gott smittskydd, att arbeta förebyggande
            och att aldrig använda antibiotika i förebyggande syfte utan bara
            för att behandla sjukdom.
          </note>
          <note>
            I detta arbete har statistikuppgifterna varit viktiga, men nu
            har man stött på patrull vad gäller möjligheten att få ut dessa
            uppgifter och att samarbeta över myndighetsgränserna. Jordbruksverket,
            Statens veterinärmedicinska anstalt och Lif, som är de forskande
            läkemedelsbolagens branschorganisation, har gjort hemställan till
            regeringen om att agera i denna frå ­ ga. Den nya tolkningen och
            tillämpningen av lagen som E-hälsomyndigheten har gjort, och som
            säkert är korrekt och gjord utifrån ett domslut från i fjol, har
            nämligen försvårat dessa möjligheter.
          </note>
          <note>
            Jag har stor respekt för det ministern säger i sitt svar att
            regeringen vill avvakta den konsekvensanalys som E-hälsomyndigheten
            gör. Men jag hoppas att jag kan få ett rakt och tydligt svar om
            att regeringen kommer att vidta åtgärder på såväl kort som lång
            sikt för att säkerställa att dessa uppgifter blir offentliga så
            att det viktiga arbete som sker på våra myndigheter för att följa
            upp läkemedelsanvändningen och samarbeta internatio ­ nellt för
            att adressera exempelvis antibiotikaresistens och överdriven antibiotikaförskrivning
            möjliggörs.
          </note>
          <note type="speaker">
            Anf. 17 Socialminister LENA HALLENGREN (S):
          </note>
          <note>
            Fru talman! Jag kan bara instämma i att detta medför problem
            för alla inblandade parter, och om det är Jordbruksverket, SVA,
            landstingen, Läkemedelsverket eller allmänheten som vill ha insyn
            spelar mindre roll. Detta är statistik som tidigare har varit
            tillgänglig och transparent, och det är inget som vi på något
            sätt har försökt att försvåra. Låt mig vara tydlig med att detta
            inte är någon önskvärd utveckling.
          </note>
          <note>
            Barbro Westerholm, Liberalerna, ställde en fråga till mig för
            ett par veckor sedan när detta ämne dök upp, och jag gav samma
            svar till henne. Detta är något som vi vill agera i på bästa sätt,
            men det är viktigt att avvakta och inhämta E-hälsomyndighetens
            konsekvensanalys. Jag frågade tjänstemännen när den kommer, och
            den kommer före mars månads utgång. Jag tror som sagt att det
            är viktigt att vi inväntar den.
          </note>
          <note>
            När det gäller vilka verktyg och medel som står till vårt förfogande
            och vad vi kan använda för att underlätta detta återkommer jag
            gärna i denna form.
          </note>
          <note>
            Men låt mig säga att ingen har någon annan uppfattning, tvärtom.
            Det gäller alla som arbetar med läkemedelsfrågor, med hälso- och
            sjukvård och med att hålla i våra skattemedel. Det gäller också
            alla som är angelägna om att följa läkemedelsanvändningen.
          </note>
          <note>
            Antibiotikaresistens är ett typexempel på något som gör det uppenbart
            för alla som i vanliga fall inte är så involverade i vad exempelvis
            statistiksekretess kan få för konsekvenser. Man förstår att man
            behöver kunna följa bland annat antibiotikaanvändningen.
          </note>
          <note>
            Men det finns som sagt många andra som också blir lidande när
            denna statistik inte kan lämnas ut.
          </note>
          <note>
            Jag vill återigen understryka att vi på lång sikt måste ha en
            lösning som gör att detta fungerar. Det kan ta tid att hitta en
            långsiktig lösning. Vi måste också ha en idé om hur vi på kort
            sikt kan se till att det arbete som relevanta myndigheter bedriver
            inte försvåras.
          </note>
          <note>
            I mitten av december bjöds Socialstyrelsen, E-hälsomyndigheten
            och TLV in till ett möte på Socialdepartementet för att ge information
            om denna fråga, så fort vi fick kännedom om att den var under
            uppsegling och vad som skulle kunna bli utfallet. Det är kammarrätten
            i Stockholm som har gjort en rättsutredning som har givit dessa
            konsekvenser.
          </note>
          <note>
            Mitt svar, förutom det som jag har lämnat till kammaren här,
            är att vi gör vårt allra bästa för att på både kort och lång sikt
            hantera denna fråga. Före mars månads utgång ska E-hälsomyndighetens
            konsekvensanalys vara klar, och jag förväntar mig att då få mer
            på fötterna när det gäller hur vi kan agera.
          </note>
          <note type="speaker">
            Anf. 18 JOHAN HULTBERG (M):
          </note>
          <note>
            Fru talman! Det var glädjande nyheter att E-hälsomyndighetens
            konsekvensanalys kommer inom kort. Det är oerhört viktigt att
            regeringen då är startklar att vidta åtgärder. Myndigheterna är
            glasklara i sin hemställan till regeringen om att den situation
            som vi nu befinner oss i är ohanterlig. Om vi från svensk sida
            till exempel ska kunna rapportera läkemedels- eller antibiotikaanvändningen
            inom djurhållningen på det sätt som vi har gjort i många år till
            europeisk nivå måste det bli förändringar. Då måste till exempel
            SVA eller Jordbruksverket få en annan instruktion.
          </note>
          <note>
            Jag tycker att det är viktigt att regeringen, kanske redan nu,
            tittar parallellt på de olika handlingsalternativ som finns och
            som har lyfts fram i hemställan som har landat på ministerns bord.
          </note>
          <note>
            Det finns en annan hemställan som har koppling till denna fråga
            men som inte rör den akuta frågan om den förändrade rättstillämpningen.
            Det är en gemensam hemställan från E-hälsomyndigheten, Jordbruksverket,
            Läkemedelsverket och SVA och som rör antibiotikaförskrivningen
            inom djurhållningen.
          </note>
          <note>
            När det gäller antibiotikaanvändningen inom humanläkemedel har
            varje läkare en förskrivningskod, och förskrivningen kan följas
            på individnivå. Det är ett viktigt verktyg för att kunna följa
            upp om det är någon som allvarligt avviker i förskrivningsmönster,
            om det är en särskild vårdgivare som avviker och så vidare. Motsvarande
            finns inte när det gäller djurläkemedel och antibiotikaanvändning
            inom jordbruket. Därför har myndigheterna gemensamt begärt att
            regeringen ska analysera vad som krävs för att säkerställa tillgång
            till förskrivningsbaserad statistik över antibiotika till djur.
          </note>
          <note>
            Jag undrar: Har ministern tagit ställning till hemställan? Är
            ministern beredd att vidta de åtgärder som krävs för att möjliggöra
            sådan statistik? Det vore en viktig åtgärd och ett viktigt led
            i arbetet med att tackla antibio ­ tikaresistensen och försöka
            minska förskrivningen av antibiotika ytterli ­ gare.
          </note>
          <note>
            Myndigheterna har gjort detta som ett led i att leva upp till
            det uppdrag som de har fått av regeringen utifrån den strategi
            som den har tagit fram när det gäller att bekämpa antibiotikaresistens.
          </note>
          <note type="speaker">
            Anf. 19 Socialminister LENA HALLENGREN (S):
          </note>
          <note>
            Fru talman! Jag ska avsluta med frågan. Eller jag kanske ska
            börja med den i stället. Eftersom Johan Hultberg ställde en annan
            fråga än den som fanns i interpellationen är jag inte förberedd
            i så måtto att jag vet om det sedan tidigare pågår ett arbete.
            Detta känner jag faktiskt inte till, men jag har inte nåtts av
            någon hemställan så här långt. Vi får återkomma till den frågan.
          </note>
          <note>
            När det gäller de ställningstaganden som både Socialstyrelsen
            och E ‑ hälsomyndigheten, i det här fallet, har kommit fram till,
            nämligen att statistikutlämnande skulle strida mot offentlighets-
            och sekretessprincipen, vill jag understryka och åter betona att
            vi i regeringen är väldigt angelägna om att lösa denna fråga på
            lång sikt. Om vi sedan kan hantera den också på kort sikt är det
            naturligtvis positivt, men man får nog se det som två olika delar.
          </note>
          <note>
            Regeringen kan inte påverka de ställningstaganden som görs av
            fristå ­ ende förvaltningsmyndigheter eller hur de tillämpar befintlig
            lagstiftning, men att på lång sikt se till att vi får en annan
            ordning är absolut ett löfte. Hur vi arbetar på kort sikt får
            jag helt enkelt återkomma till när vi kan redovisa hur det ser
            ut, men det är klart att vi tittar på olika handlingsalternativ
            och vad som skulle vara möjligt utifrån de förutsättningar vi
            har.
          </note>
          <note>
            Jag vill passa på att fylla på det som Johan Hultberg beskrev
            när det gäller hur viktigt det är att jobba med antibiotikaresistens.
            Det är klart att det är med stolthet man representerar Sverige
            i olika sammanhang där det talas om antibiotikaresistens. Ett
            långt och idogt arbete har gjorts av svens ­ ka jordbrukare men
            också av det svenska samhället, där vi är överens om att vi inte
            ska förskriva antibiotika i onödan. Detta handlar om lantbrukare
            och deras djur men också om förhållningssättet inom hela hälso-
            och sjukvården.
          </note>
          <note>
            Jag tror att inte minst många barnfamiljer kan känna igen sig
            i att det vore bra med lite antibiotika eller penicillin mot den
            där öroninflamma ­ tionen. Där har vi successivt fått lära oss,
            och jag tror att de allra flesta sympatiserar med detta. Man ska
            inte förskriva i onödan, för den dag vi behöver antibiotika vill
            vi naturligtvis inte att resistens mot den ska ha ut ­ vecklats.
          </note>
          <note>
            Jag vill understryka hur viktigt det är att detta arbete bedrivs
            på hemmaplan, så att vi kan fortsätta att vara föredömen, visa
            andra länder att detta är möjligt och arbeta på så som vi gör.
            I det internationella samarbetet – Alliance of Champions, som
            det kallas när man sluter sig samman – har allt fler länder gått
            med. Jag vet att större möten planeras där man försöker få med
            sig land efter land. Detta är ett initiativ som Sverige och Holland
            tog för ett antal år sedan och som är oerhört angeläget.
          </note>
          <note>
            Vi ska inte försvåra för oss själva genom att inte kunna titta
            på statistik, till exempel. Det finns många skäl till att vi ska
            se till att på kort och lång sikt ge förutsättningar för att kunna
            följa statistiken, men i dag kan jag inte beskriva exakt hur detta
            ska gå till. Jag ber att få återkomma om det.
          </note>
          <note type="speaker">
            Anf. 20 JOHAN HULTBERG (M):
          </note>
          <note>
            Fru talman! Ministern har helt rätt i att det finns många skäl
            till att detta är viktigt. Jag vill stanna några sekunder vid
            frågan om läkemedelsanvändningen och antibiotikaförskrivningen
            inom jordbruket. Det är fråga både om att tackla antibiotikaresistensen
            och om att slå vakt om det svenska jordbrukets konkurrenskraft.
            Den extremt låga antibiotikaanvändning vi har inom svenskt jordbruk
            är den i särklass lägsta inom EU, och den är ett svenskt mervärde.
            Detta är något som svenska bönder förtjänar beröm och uppskattning
            för och förhoppningsvis också kan få några extra kronor för när
            de säljer sitt kött. Detta är viktigt utifrån det perspektivet
            och som en del i att förverkliga den livsmedelsstrategi som vi
            brett har ställt oss bakom i denna kammare.
          </note>
          <note>
            Jag är glad över att ministern blev en smula tydligare och gick
            från att tala om ambitioner till att tala om löften. Det är bra
            att ministern lovar att regeringen kommer att säkerställa att
            statistiken blir tillgänglig även fortsättningsvis. Jag instämmer
            helt i ministerns beskrivning av att detta kommer att kräva åtgärder
            på både kort och lång sikt.
          </note>
          <note>
            I det korta perspektivet har ett antal olika lösningar presenterats
            av berörda myndigheter, och det blir säkert någon av dem som regeringen
            sedan kommer att välja. Jag har respekt för att man avvaktar med
            detta arbete tills E-hälsomyndigheten har presenterat sin konsekvensanalys.
            Som ministern nämnde behöver man rimligen titta på lagstiftningen
            för att hitta en mer långsiktig lösning och modell för hur statistikuppgifterna
            ska kunna hanteras i linje med sekretesslagstiftningen och rätt
            balanserat mot intresset att värna integriteten.
          </note>
          <note>
            Tack för svaret och debatten!
          </note>
          <note type="speaker">
            Anf. 21 Socialminister LENA HALLENGREN (S):
          </note>
          <note>
            Fru talman! Jag vill bara försäkra mig om att jag uppfattades
            på rätt sätt när jag sa att vi lovar att vi ska göra allt vi kan
            på både kort och lång sikt. Jag kan inte överblicka alla möjligheter
            som vi har, men det är klart att detta är ett problem. Detta är
            beskedet.
          </note>
          <note>
            På lång sikt kommer det, precis som Johan Hultberg sa, att handla
            om att lagstiftningen behöver förändras. Detta tar som bekant
            tid, och därför behöver vi i väntan på det agera på annat sätt.
            Jag kan i dag inte tala om hur det ska gå till, men vi behöver
            se över alla möjligheter vi har för att inte försvåra för alla
            som arbetar med läkemedel och som behöver tillgång till statistik.
            Detta är en oerhört viktig förutsättning för att se till att vi
            använder läkemedel på rätt sätt men också, i förlängningen, att
            vi använder våra skattemedel på rätt sätt. Inte minst detta är
            skälet till att landsting och andra vill ha ut statistiken. Antibiotikaresistensen
            är ett väldigt uppenbart användningsområde, men sannerligen inte
            det enda.
          </note>
          <note>
            Jag vill understryka att jag lovar att vi ska göra allt vi kan.
            Jag hoppas verkligen att det finns verktyg för oss att använda
            på kort sikt. På lång sikt handlar det om lagstiftning, som jag
            ser det.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2018/19:68 om läkemedelsförsörjning
          </note>
          <note type="speaker">
            Anf. 22 Socialminister LENA HALLENGREN (S):
          </note>
          <note>
            Fru talman! Johan Hultberg har frågat mig vilka åtgärder jag
            och reger ­ ingen har vidtagit och kommer att vidta för att säkerställa
            att brexit inte äventyrar svensk läkemedelsförsörjning eller produktion
            av läkemedel i Sverige. Därutöver har Johan Hultberg frågat mig
            om jag är beredd att ta initiativ till en strategi för läkemedelsförsörjning
            vid kris och krig.
          </note>
          <note>
            Låt mig börja med att beklaga Storbritanniens planerade utträde
            ur EU. Storbritannien är en nära och viktig samarbetspartner till
            Sverige, och i och med deras utträde förlorar vi en nära allierad.
          </note>
          <note>
            Det pågår för närvarande ett intensivt arbete på EU-nivå för
            att hitta lösningar på de problem på läkemedelsområdet som kan
            följa av en avtals ­ lös brexit. Målet med detta arbete är att
            viktiga läkemedel från Storbri ­ tannien även i den situationen
            ska kunna nå patienter i övriga EU utan att bristsituationer uppstår.
          </note>
          <note>
            Om det trots dessa förberedelser skulle finnas risk för brist
            på ett visst läkemedel ska företagen rapportera det till den ansvariga
            myndigheten, i Sverige Läkemedelsverket. Läkemedelsverket kommer
            då givetvis att göra sitt yttersta för att söka värna om våra
            patienter genom att använda de verktyg de har.
          </note>
          <note>
            När det gäller läkemedelsförsörjningen vid kris och krig hade
            tidigare Apoteket AB ett samlat ansvar för läkemedelsförsörjning
            både ur ett krisperspektiv och ur ett totalförsvarsperspektiv.
            Detta förändrades dock i samband med apoteksomregleringen.
          </note>
          <note>
            Regeringen har vidtagit flera insatser framför allt för att stärka
            beredskapen vid utbrott av smittsamma sjukdomar. Till exempel
            har Folkhälsomyndigheten fått i uppdrag att beredskapslagra antivirala
            läkemedel. Socialstyrelsen har även tagit initiativ till att analysera
            landstingens försörjningssystem för läkemedel.
          </note>
          <note>
            Det behövs dock ett samlat grepp kring ansvaret för samtliga
            aktörer i försörjningskedjan för läkemedel. Därför tillsatte regeringen
            under förra mandatperioden en utredning, Utredningen för hälso-
            och sjukvårdens beredskap. Uppdraget är bland annat att se över
            nuvarande ordning för att säkerställa att det finns tillgång till
            läkemedel och annan hälso- och sjukvårdsmateriel vid allvarliga
            händelser i fredstid respektive under höjd beredskap. Utredningen
            ska rapportera sitt uppdrag senast den 31 december 2020.
          </note>
          <note type="speaker">
            Anf. 23 JOHAN HULTBERG (M):
          </note>
          <note>
            Fru talman! Jag tackar ministern för svaret. Det är välkommet
            att vi de senaste åren haft en förnyad och intensifierad debatt
            om samhällets sårbarhet och om den civila beredskapen, som många
            gånger brister. Det område som vi nu debatterar är ett av de mest
            centrala och viktigaste när det gäller att ha en god beredskap
            för olika former av kriser i samhället. Just läkemedelsförsörjningen
            är i dag extremt sårbar. Därför efterlyser jag en strategi för
            läkemedelsförsörjning vid kris och krig.
          </note>
          <note>
            Nu är det tyvärr så att vi närmar oss en brexit. Jag delar naturligtvis
            uppfattningen att det är väldigt beklagligt att Storbritannien
            är på väg att lämna Europeiska unionen. Jag har fortfarande en
            liten gnutta hopp om att Storbritannien till slut stannar kvar
            i unionen, efter denna mycket utdragna och minst sagt händelserika
            process. Jag är övertygad om att det vore det bästa för Storbritannien,
            Sverige och hela EU.
          </note>
          <note>
            Storbritannien är utifrån ett läkemedelsperspektiv ett väldigt
            viktigt land. Storbritannien är inblandat i produktionen av vart
            femte läkemedel i EU. De rapporter som hittills har gjorts till
            Läkemedelsverket och dess motsvarigheter i övriga Europa pekar
            på att det kanske är ett trettiotal läkemedel som det kommer att
            vara brist på om Storbritannien lämnar EU utan ett utträdesavtal,
            vilket är den situation vi nu närmar oss, fru talman. I dag är
            det 24 dagar och ganska exakt tio timmar kvar till dess att Storbritannien
            ska lämna EU. Som det ser ut nu kommer man inte att lämna EU på
            ett ordnat vis med ett utträdesavtal, utan man kommer att krascha
            ut. Då finns en uppenbar och stor risk för att vi kommer att hamna
            i en allvarlig bristsituation vad gäller dessa kanske trettiotalet
            läkemedel.
          </note>
          <note>
            Jag blev en smula bekymrad, fru talman, när jag före den här
            debatten surfade in på Läkemedelsverkets hemsida. Jag hittade
            väldigt lite informa ­ tion om hur man arbetar med frågan om brexit,
            och man skriver att det brittiska utträdet är tänkt att följas
            av en övergångsperiod fram till den 31 december 2020. Då får jag
            intrycket att ansvarig myndighet i Sverige planerar för solsken,
            att man utgår från att det kommer att finnas ett utträ ­ desavtal.
            Men det som vi nu närmar oss är ju att Storbritannien kraschar
            ut ur EU.
          </note>
          <note>
            Jag skulle vilja fråga ministern om hon, som kanske har närmare
            kontakt med ansvarig myndighet, har fått tillfredsställande rapporter
            från Läkemedelsverket i Sverige och om hon känner sig trygg med
            och tycker att svenska folket kan känna sig tryggt med att det
            inte kommer att uppstå några allvarliga problem med vår läkemedelsförsörjning
            som en konsekvens av brexit.
          </note>
          <note type="speaker">
            Anf. 24 Socialminister LENA HALLENGREN (S):
          </note>
          <note>
            Fru talman! Man kan inte nog understryka – jag har redan nämnt
            det i mitt svar, och Johan Hultberg tar upp det igen – att det
            är oerhört bekymmersamt att Storbritannien lämnar EU och att man
            inte gör det på ett ordnat sätt, som det nu ser ut. Det verkar
            bli en hård brexit, och det är klart att det kommer att bli problem.
            Vi kommer att känna av det. Det är helt uppenbart att vi inte
            bara är sårbara utan också i allra högsta grad är beroende av
            varandra. Vi är beroende av allt det samarbete som vi under decennier
            har byggt upp med Storbritannien. Det är väldigt tydligt.
          </note>
          <note>
            Detta är inte Sveriges sak att lösa. Det är inte så att varje
            enskilt land förhåller sig fritt till Storbritanniens utträde,
            utan unionen förhandlar gemensamt. Det är säkert därför Johan
            Hultberg har kunnat ta del av den nämnda informationen på Läkemedelsverkets
            sida, där man hela tiden ger den officiella information som finns
            att ge.
          </note>
          <note>
            När det gäller brexit och läkemedel har problemet framför allt
            gällt den kvalitetskontroll av läkemedel som måste göras i Storbritannien
            om de sedan ska exporteras till övriga EU-länder. Den frågan har
            fått en lösning. Den 25 februari meddelade EU-kommissionen att
            regelverket ska tolkas på ett sådant sätt att nationella myndigheter
            under en övergångsperiod kan ge dispens från kravet på att kvalitetstestningen
            måste ske inom unionen.
          </note>
          <note>
            Detta innebär i praktiken att läkemedel som man importerar från
            Storbritannien och som har kvalitetstestats där inte måste genomgå
            en ny sådan testning om det blir en hård brexit. De företag som
            är intresserade av den här möjligheten ska ansöka till Läkemedelsverket,
            som sedan prövar den saken. Under denna vecka kommer myndigheter
            att gå ut med mer infor ­ mation om detta – om det sker i debatterande
            stund kan jag inte svara på. Det är klart att myndigheter liksom
            alla andra vill hitta bästa möjliga lösning. Vi är många som helst
            inte vill tro att det verkligen blir en hård brexit, men det datumet
            närmar sig.
          </note>
          <note>
            Läkemedelsverket bedömer att risken för brist på vissa läkemedel
            i Sverige och EU kommer att minska betydligt tack vare kommissionens
            ställningstagande. Det här är inte en lösning för evigt, utan
            man behöver naturligtvis sedan hantera situationen mer långsiktigt
            . M en det här är de besked som ska ges. Läkemedelsverket tittar
            därutöver på om det finns andra möjliga vägar för att minska den
            negativa påverkan.
          </note>
          <note>
            Återigen: Det kommer att kännas om Storbritannien lämnar EU utan
            ett avtal. Men svenska myndigheter, inklusive Läkemedelsverket,
            gör naturligtvis sitt yttersta för att det ska bli minsta möjliga
            kännbarhet för i det här fallet patienter, brukare och vårdinrättningar
            som har behov av läkemedel.
          </note>
          <note>
            Jag vill också påminna om att de företag som har läkemedel på
            den svenska marknaden har en skyldighet att höra av sig till Läkemedelsverket
            senast två månader innan försäljningen av ett läkemedel upphör.
            Då kan Läkemedelsverket ta ställning till vad det finns för andra
            alternativ som kan användas i vården.
          </note>
          <note>
            Den akuta frågan, som jag tror att Johan Hultberg var ute efter,
            har så här långt fått sin lösning. Sedan behöver vi naturligtvis
            se till att man löser detta på längre sikt.
          </note>
          <note type="speaker">
            Anf. 25 JOHAN HULTBERG (M):
          </note>
          <note>
            Fru talman! Det var ett välkommet besked från EU-kommissionen
            som ministern förmedlade här – en nyhet som jag faktiskt hade
            missat. Det är väldigt positivt att kommissionen har landat i
            den minst sagt fullt rimliga slutsatsen att man i det här läget
            måste ge möjlighet till dispenser.
          </note>
          <note>
            Det är naturligtvis inte på det viset att alla de läkemedel som
            produceras och som kanske rent av har utvecklats i Storbritannien
            blir farliga över en natt. Givetvis måste man kunna hantera detta
            på ett pragmatiskt sätt under en övergångsperiod. Det är också
            grunden för varför det är så viktigt att förhandlingarna fortsätter
            mellan Storbritannien och EU om att få till ett utträdesavtal.
          </note>
          <note>
            I grunden handlar det om att vännerna på de brittiska öarna måste
            kom ­ ma samman om vad de vill. EU med 28 länder har lyckats enas
            att kunna ställa sig bakom det utkast till utträdesavtal som har
            framförhandlats under lång tid. Storbritannien bär en väldigt
            stor del av ansvaret för att säkerställa att det blir ett ordnat
            utträde. Nog om det.
          </note>
          <note>
            Den mer långsiktiga frågan om läkemedelsförsörjning tycker jag
            också att vi ska lyfta fram i diskussionen. Jag vill se en strategi
            för läkemedelsförsörjningen vid kris och krig. Jag ser fram emot
            att ta del av den utredning som nu pågår.
          </note>
          <note>
            Jag förstår att ministern inte kommer att ge ett besked om hur
            man från regeringens sida tänker sig att dessa frågor ska adresseras
            framåt innan den utredningen har kommit. Jag skulle ändå vilja
            fråga ministern hur hon ser på det faktum att antalet restnoteringar
            av läkemedel har fyrdubblats sedan 2015. Då var det 148 anmälningar
            om 215 läkemedel. Nu i förfjol var det 680 restnoteringar.
          </note>
          <note>
            Det är bekymmersamt när det saknas ganska viktig medicin. Medicinen
            mot sköldkörtelrubbningar har till exempel varit slut. Apropå
            barnfamiljer har det gällt maskmedel och annat som många nog tycker
            att det är rätt angeläget att man kan få tag på.
          </note>
          <note>
            Hur ser ministern på de restnoteringarna? Är det någonting som
            ministern och regeringen på kort sikt i avvaktan på utredningen
            skulle kunna göra för att ändå minska sårbarheten i det komplexa
            system som det svens ­ ka läkemedelsförsörjningssystemet är?
          </note>
          <note type="speaker">
            Anf. 26 Socialminister LENA HALLENGREN (S):
          </note>
          <note>
            Fru talman! Som jag nämnde i mitt svar kommer utredningen att
            lämna sitt betänkande under 2020. Det är inte så lång tid kvar,
            beroende på vilket perspektiv man har. Utredningen tittar på sjukvårdens
            beredskap utifrån ett brett perspektiv där frågan om läkemedelsförsörjning
            är en av de frågor som ska analyseras. Det är viktigt.
          </note>
          <note>
            Hela omregleringen av apoteksmarknaden gjorde att situationen
            blev en annan. Apoteksbolaget hade tidigare ett ansvar för beredskap.
            Eftersom det var det som lagrade medicinerna gjorde man det även
            i krigstid. Man har inte en annan ordning. När det handlar om
            kris och beredskap har man egentligen samma ansvar som tidigare.
            Det behöver naturligtvis ses över.
          </note>
          <note>
            Det betyder inte att ingen har någon beredskapslagring. Socialstyrelsen,
            Folkhälsomyndigheten och landstingen har olika delar av ansvaret
            för beredskapslagringen, men det är inte heltäckande. Det är viktigt
            att få analysen gjord av utredningen.
          </note>
          <note>
            Hur ser beredskapen ut i hälso- och sjukvården inte bara i krigstid
            utan också vid allvarliga händelser i fredstid som kan inträffa?
            Det kan vara hälsohot, terroristattentat eller höjd beredskap.
            Det finns många olika si ­ tuationer och scenarier som vi skulle
            kunna se framför oss.
          </note>
          <note>
            Det handlar om hur vi kan säkerställa att vi har tillgång till
            de läkemedel som krävs. Frågan förändrades ändå. Jag är personligen
            ändå lite överraskad över att man inte hanterade situationen vid
            omregleringen på ett lite bättre sätt. Men helt uppenbart var
            det inte så man gjorde. Tanken var då att den här tjänsten skulle
            upphandlas. I dagsläget är det ingen privat eller statlig t ägd
            aktör som har något särskilt ansvar för att beredskapslagra läkemedel.
          </note>
          <note>
            Det är också så att det inte heller finns möjlighet att få information
            om hur privata apoteks lagerhållning är. Det går inte att få en
            sammanställning av vad de statliga men också de privata apoteken
            gemensamt har för lagerhållning. Det är i sig en problematik och
            en av de saker som utredaren måste titta på och återkomma med.
            Frågan är angelägen.
          </note>
          <note type="speaker">
            Anf. 27 JOHAN HULTBERG (M):
          </note>
          <note>
            Fru talman! Det finns väl anledning att till viss del vara kritisk
            till hur omregleringen genomfördes utifrån det här perspektivet.
            Men vi ska också vara ärliga och säga att det inte var så att
            Sverige hade ett fullgott system för beredskap för allvarliga
            kriser eller rent av krig när det gäller läkemedelsförsörjning
            även under Apoteket AB:s monopoltid. Nu är det angeläget att blicka
            framåt och hitta en lösning. Jag ser verkligen fram emot utredningen.
          </note>
          <note>
            Det är också viktigt att ministern och regeringen lyfter fram
            de här frågorna på EU-nivå. Vi diskuterar i det här sammanhanget
            brexit. Detta är ett område som verkligen bör adresseras gemensamt
            inom EU. Försörjningen handlar väldigt mycket om att vi är beroende
            av att kanske importera vissa substanser till vår industri.
          </note>
          <note>
            Vi har en ganska framstående läkemedelsindustri i Sverige. Då
            är det viktigt att vi kan säkerställa inte bara försörjningen
            av färdiga produkter utan också bra handelsflöden för att möjliggöra
            en produktion även i händelse av kris. Det är någonting som man
            borde diskutera och förhoppningsvis hitta gemensamma lösningar
            för på europeisk nivå. Det hade varit kostnadseffektivt och mer
            ändamålsenligt.
          </note>
          <note>
            Jag tackar för debatten. Vi får säkert anledning att återkomma
            när utredningen har presenterats.
          </note>
          <note type="speaker">
            Anf. 28 Socialminister LENA HALLENGREN (S):
          </note>
          <note>
            Fru talman! Också jag tycker att vi ska se framåt även om jag
            återigen vill understryka att Apoteket AB innan 2009 hade en skyldighet
            att ansvara för läkemedelsförsörjning vid kris och beredskap.
            Olika regeringar har därefter inte tagit ansvaret att se till
            att det ersattes av annan beredskap.
          </note>
          <note>
            Det är klart att den frågan måste hanteras. Jag ser fram emot
            den utredning som kommer under 2020. Det är viktigt att betona
            att Sverige är ett land där läkemedelsindustrin men också Läkemedelsverket
            är väldigt framstående och har en framskjuten position i de europeiska
            sammanhangen. Det är viktigt hur Sverige hanterar situationen
            i de här sammanhangen.
          </note>
          <note>
            Låt mig avsluta med att säga att det bara är lite drygt två månader
            kvar till EU-valet. Låt oss hoppas att viktiga frågor kommer att
            diskuteras. Detta är ett typexempel som visar oss hur viktigt
            det är att vi fortsätter att ha en union där vi knyter samman
            och löser gemensamma utmaningar tillsammans. Det blir uppenbart
            och tydligt att man står sig ganska slätt som ensamt land i en
            värld som i allra högsta grad är global.
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2018/19:89 om bistånd till personer
            utan rätt att vistas i landet
          </note>
          <note type="speaker">
            Anf. 29 Socialminister LENA HALLENGREN (S):
          </note>
          <note>
            Fru talman! Elisabeth Björnsdotter Rahm har frågat mig hur jag
            motiverar att det är tillåtet för kommuner att fatta beslut som
            undergräver den nationella lagstiftningen, i det här fallet den
            reglerade invandringen.
          </note>
          <note>
            Interpellanten menar att det vore motiverat att förbjuda kommunerna
            att utge varaktig försörjning till den som inte har rätt att vistas
            i landet . De n 13 februari 2018 besvara de jag en liknande fråga
            från Elisabeth Björnsdotter Rahm. Mitt svar var då som nu att
            hänvisa till att enligt reger ­ ingsformen sköter kommunerna lokala
            och regionala angelägenheter av allmänt intresse på den kommunala
            självstyrelsens grund. Vidare svarade jag att regeringen inte
            avser att göra någon inskränkning i självstyrelsen och därmed
            deras möjlighet att ge frivilligt bistånd till personer som vistas
            i kommunen.
          </note>
          <note>
            Ekonomiskt bistånd regleras i socialtjänstlagen. Enligt denna
            lag har kommunerna det yttersta ansvaret för att enskilda får
            det stöd och den hjälp som de behöver. Kommunerna har vidare möjlighet
            att på frivillig väg lämna bistånd utöver de skyldigheter som
            följer av socialtjänstlagen. Vid åtgärder som rör barn ska barnets
            bästa särskilt beaktas.
          </note>
          <note>
            Regeringen anser att personer som har fått avslag på asylansökan,
            eller som vistas i Sverige utan tillstånd av andra skäl, ska lämna
            landet. Likaså värnar regeringen en reglerad invandring. Samtidigt
            vill jag hävda att kommunernas tillämpning av socialtjänstlagen
            inte kan sägas riskera undergräva den reglerade invandringen.
            De kommuner som i dag beviljar bistånd till personer som vistas
            i landet utan tillstånd gör det såvitt reger ­ ingen erfar framför
            allt genom sådant akut bistånd som interpellanten själv tycker
            är rimligt.
          </note>
          <note type="speaker">
            Anf. 30 ELISABETH BJÖRNSDOTTER RAHM (M):
          </note>
          <note>
            Fru talman! Tack, socialministern, för svaret! Vi ser fortfarande
            sviterna av den otroligt stora invandring Sverige hade 2015–2016.
            Vi ser också sviterna av Migrationsverkets problem med långa handläggningstider,
            som får konsekvenser också för vår integration i landet. Vi har
            en svår uppgift i dag med att integrera alla de människor som
            vi har i vårt land. Det är en delikat uppgift att göra det.
          </note>
          <note>
            Jag ser därför med stor oro på vad som sker. Vi kan inte fortsätta
            att ge stöd till de personer som inte har rätt att vistas i landet.
            I min värld blir det fel , och det ger dubbla signaler när man
            gör som enskilda kommuner och erbjuder långvarigt försörjningsstöd
            till människor som inte har rätt att vistats i vårt land.
          </note>
          <note>
            Det är givetvis rimligt att personer som har fått ett utvisningsbeslut
            eller som inte har rätt att vistas i landet kan få kortvarig hjälp.
            Men det ska i så fall ske i samverkan med Migrationsverket och
            med en tydlig plan för en återresa till hemlandet. Det är så vi
            får en fungerande migrationspolitik och bygger upp ett starkt
            förtroende. Man ska respektera de beslut som är fattade. Om man
            har fått avslag på en asylansökan ska man också ganska omgående
            återvända till sitt hemland.
          </note>
          <note>
            Jag tycker därför att det är befogat att man i den här frågan
            ska kunna begränsa det kommunala självbestämmandet just på denna
            punkt. Konse ­ kvenserna blir annars att det kommunala beslutet
            går stick i stäv med natio ­ nell lagstiftning. Kommunerna sätter
            sig över det beslut om reglerad in ­ vandring som vi har fattat.
          </note>
          <note type="speaker">
            Anf. 31 Socialminister LENA HALLENGREN (S):
          </note>
          <note>
            Fru talman! Låt mig inledningsvis vara tydlig med att jag inte
            har för avsikt att föra en migrationspolitisk debatt i kammaren
            eftersom detta är en interpellation som handlar om ekonomiskt
            bistånd enligt socialtjänstlagen.
          </note>
          <note>
            Med detta sagt vill jag också säga att det inte finns exakt reglerat
            vad akut nödbistånd kan bestå av. Men det är fråga om ett tillfälligt
            bistånd för akuta åtgärder så att den enskilde kan undvika nöd
            om behovet inte kan tillgodoses på annat sätt.
          </note>
          <note>
            Jag vill även säga någonting när det handlar om avslag på asylansökan,
            vilket ju är den situation som Elisabeth Björnsdotter Rahm framhåller
            här. Då gäller rätt till bistånd enligt lagen om mottagande av
            asylsökande för barnfamiljer fram till dess att de har lämnat
            landet och för vuxna utan barn till dess att utlänningens tidsfrist
            för frivillig avresa löper ut eller när beslutet om avvisning
            eller utvisning har vunnit laga kraft. Den som håller sig gömd
            har dock inte rätt till ersättning från Migrationsverket även
            om man omfattas av denna lagstiftning.
          </note>
          <note>
            Jag har inte något nytt svar och inget annat än det som Elisabeth
            Björnsdotter Rahm fick i skriftlig form för ett antal veckor sedan.
            Vi har inte för avsikt att begränsa kommunernas rätt att avgöra
            huruvida man behöver ge någon ekonomiskt bistånd. Det är ju tänkt
            att vara just det allra sista. Om någon behöver akut nödbistånd
            tycker jag att redan själva benämningen talar om vad det innebär.
            Som framgår av mitt frågesvar har inget annat kommit till min
            kännedom än bilden av att det är just kortvarigt nödbistånd som
            kommunerna ibland betalar ut.
          </note>
          <note type="speaker">
            Anf. 32 ELISABETH BJÖRNSDOTTER RAHM (M):
          </note>
          <note>
            Fru talman och ministern! Jag är enig om att akut nödbistånd
            är rimligt. Det är egentligen inte det frågan handlar om, utan
            det är de mer långvariga försörjningsstöd som många kommuner betalar
            ut till personer som inte har rätt att vistas i landet eller som
            har fått ett utvisningsbeslut.
          </note>
          <note>
            Detta är intressant utifrån att ministerns eget parti den 4 maj
            förra året lade fram ett åtgärdsprogram inom migrationsområdet
            där det tydligt står: Ett antal kommuner har betalat ut pengar
            för varaktig försörjning till personer som inte har rätt att vistas
            i landet. Det minskar återvändandet och undergräver tilltron till
            rättssamhället, och möjligheten ska därför tas bort. Möjligheten
            till stöd ska finnas kvar om man inte kan få sin avvisning verkställd,
            eller behöver hjälp med avresa från landet.
          </note>
          <note>
            Jag läser alltså innantill i Socialdemokraternas åtgärdsprogram
            om mi ­ grationsområdet. Min fråga till ministern blir: Är detta
            fortsatt socialdemo ­ kratisk politik, eller har man valt att
            ändra fokus inom frågan?
          </note>
          <note type="speaker">
            Anf. 33 Socialminister LENA HALLENGREN (S):
          </note>
          <note>
            Fru talman! I egenskap av socialminister står jag här i dag och
            debatterar en fråga som Elisabeth Björnsdotter Rahm har ställt
            och som handlar om bistånd till personer utan rätt att vistas
            i landet. Frågan gäller helt enkelt om jag har för avsikt att
            ändra i kommunallagen och se till att det inte blir möjligt för
            kommuner att fatta dessa beslut.
          </note>
          <note>
            Enligt regeringsformen sköter kommunerna lokala och regionala
            angelägenheter av allmänt intresse på den kommunala självstyrelsens
            grund. En begränsning av kommunernas möjlighet att frivilligt
            lämna ekonomiskt bistånd utgör en inskränkning i den kommunala
            självstyrelsen, och vi har inte för avsikt att vidta denna förändring.
          </note>
          <note>
            Jag var tydlig i mitt svar, och jag tror egentligen inte att
            det har undgått Elisabeth Björnsdotter Rahm även om hon kanske
            försöker ge den bilden: Vi menar att den som har gjort en asylansökan,
            fått den prövad och fått ett avslag inte ska vara kvar i landet.
            Den personen ska lämna landet.
          </note>
          <note>
            Det här är två olika frågor. Den ena handlar om migrationspolitik,
            enligt mitt sätt att se det. Den debatten får Elisabeth Björnsdotter
            Rahm gärna ta med migrationsministern. Jag tycker att det vore
            allra mest lämpligt.
          </note>
          <note>
            Men om det handlar om att göra inskränkningar i det kommunala
            självstyret när det gäller rätten att utge ekonomiskt bistånd,
            som i det här fallet, skulle jag säga att bilden är att det är
            akut nödbistånd som är det som kommunerna ibland betalar ut. Denna
            avsikt finns alltså inte.
          </note>
          <note type="speaker">
            Anf. 34 ELISABETH BJÖRNSDOTTER RAHM (M):
          </note>
          <note>
            Fru talman och ministern! Jag har givetvis för avsikt att fortsätta
            min migrationsdebatt med migrationsministern. Men i det här fallet
            rör min interpellation kommunernas möjlighet att ge försörjningsstöd
            till personer som inte har rätt att vistats i landet.
          </note>
          <note>
            Jag noterar ministerns svar att det inte finns någon avsikt att
            ändra det kommunala självstyret utifrån den frågeställning som
            jag har lagt fram i min interpellation. Jag kan inte göra annat
            än att konstatera att jag tycker att detta ger dubbla budskap,
            och jag tycker att vi borde vara betydligt mer konsekventa i vårt
            ställningstagande till personer som inte har rätt att vistas i
            landet.
          </note>
          <note>
            Jag noterar dock ministerns ställningstagande, och jag är tacksam
            för att ministern har tagit denna interpellationsdebatt med mig.
          </note>
          <note type="speaker">
            Anf. 35 Socialminister LENA HALLENGREN (S):
          </note>
          <note>
            Fru talman! Jag ska inte förlänga interpellationsdebatten så
            mycket mer än med att återigen upprepa att människor som söker
            asyl i Sverige har rätt att få en prövning och att vi naturligtvis
            vill att denna prövning ska göras så fort som möjligt. Det är
            ingen som har intresse av att den drar ut på tiden. Om man får
            ett avslag ska man inte stanna i landet; det är tydliga besked.
          </note>
          <note>
            Men kommunerna har också enligt den kommunala självstyrelseprincipen
            ett ansvar för att kunna ge ett bistånd till människor när alla
            andra möjligheter är uttömda om man anser att det är nödvändigt.
            Det som når mig, och det som är min bild, är att det är just akut
            nödbistånd som ibland också ges till personer som kanske borde
            lämna landet och som ännu inte har gjort det men som kommer att
            göra det.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellationerna 2018/19:43, 44 och 45 om nedläggningen
            av Kronofogdens kontor på mindre orter
          </note>
          <note type="speaker">
            Anf. 36 Finansminister MAGDALENA ANDERSSON (S):
          </note>
          <note>
            Fru talman! Tony Haddou och Ulla Andersson har frågat mig om
            jag avser att agera för att ändra på beslutet om nedläggning av
            Kronofogdens kontor på mindre orter. Håkan Svenneling har frågat
            civilministern om han avser att agera för att ändra Kronofogdens
            beslut om nedläggning av verksamheten på mindre orter. Arbetet
            inom regeringen är så fördelat att det är jag som ska svara även
            på den frågan.
          </note>
          <note>
            Frågorna är ställda mot bakgrund av att Kronofogdemyndigheten
            har beslutat att omlokalisera sin verksamhet från Arvika, Mora
            och Hudiksvall till Karlstad, Falun, Gävle och Sundsvall.
          </note>
          <note>
            Regeringen menar allvar med att hela Sverige ska hålla ihop.
            Statlig närvaro handlar ytterst om förtroende för det offentliga
            och tillit till vår förvaltning. Alla delar av vårt land har betydelse,
            och regeringen är fast besluten att våra gemensamma investeringar
            ska komma alla till gagn, oavsett var man bor i Sverige. Myndigheterna
            ansvarar för att deras respektive verksamheter bedrivs effektivt
            och utifrån allmänhetens behov. När verksamhetsminskningar övervägs
            måste myndigheterna också samråda med den som har ansvaret för
            det regionala tillväxtarbetet, länsstyrelsen och andra berörda
            om möjligheter att genom samordning eller samverkan upprätthålla
            eller utveckla verksamheten. Jag förväntar mig att alla myndighetsledningar
            tar detta ansvar.
          </note>
          <note>
            Kronofogdemyndigheten fattade 2018, i enlighet med ett uppdrag
            från regeringen, beslut om att flytta ca 80 årsarbetskrafter från
            Stockholm till andra delar av landet. Detta förstärker den statliga
            närvaron i Falun, Gävle, Kalmar, Karlstad, Sundsvall, Umeå, Uppsala,
            Visby och Östersund, dit årsarbetskrafterna flyttas.
          </note>
          <note>
            Statliga myndigheter kan var och en för sig inte upprätthålla
            en kontorsnärvaro för att ge lokal service i hela landet. Därför
            krävs det en statlig myndighet som ansvarar för en sammanhållen
            organisation för lokal statlig service. Från och med den 1 juni
            2019 ansvarar Statens servicecenter för en servicekontorsorganisation
            där service avseende Försäkringskassan, Skatteverket och Pensionsmyndigheten
            ingår. En sådan organisation ger bättre förutsättningar att styra
            den statliga lokala serviceverksamhetens omfattning och inriktning.
          </note>
          <note>
            Under 2018 öppnades tio nya servicekontor. Delar av regeringens
            politik bygger på januariavtalet, och i januariavtalet har vi
            kommit överens om att fler servicekontor ska etableras. För att
            skapa förutsättningar för detta fattade regeringen den 21 februari
            beslut om en proposition med förslag som syftar till att säkerställa,
            stärka och utveckla tillgången till grundläggande statlig service
            vid servicekontoren. Av Kronofogdemyndighetens delrapport den
            16 oktober 2018 om regeringsuppdraget att omlokalisera viss verksamhet
            framgår att den kan komma att dra nytta av servicekontorens verksamhet.
          </note>
          <note>
            Regeringen vidtar alltså en rad åtgärder för att säkra tillgången
            till statlig service i hela landet, och jag förutsätter att Kronofogdemyndigheten,
            liksom övriga statliga myndigheter, vid beslut om lokalisering
            av verksamhet tar hänsyn till medborgares och företags behov av
            service.
          </note>
          <note type="speaker">
            Anf. 37 TONY HADDOU (V):
          </note>
          <note>
            Fru talman! Jag vill börja med att tacka finansministern för
            svaret.
          </note>
          <note>
            Jag tycker naturligtvis att det är bra att regeringen har höga
            ambitioner vad gäller våra statliga myndigheter och att fler servicekontor
            ska etableras. Detta har även statsministern varit tydlig med
            i regeringsförklaringen: Regeringens mål är inte bara att hela
            landet ska leva och växa utan också att Sverige ska hålla ihop.
          </note>
          <note>
            Rikskronofogden beslutade redan i höstas att lägga ned kontoren
            i Hudiksvall, Arvika och Mora, men även då hade regeringen en
            liknande ambition. Beslutet kom under den tid då Sverige hade
            en övergångsregering. Det finns ingen anledning att forcera fram
            ett sådant här beslut när det dessutom varit en period med sittande
            övergångsregering. Det är redan helt fel i sak och går emot dessa
            aviserade ambitioner. Det är också uppenbarligen helt fel i tid.
          </note>
          <note>
            Fru talman! Det som vi lyfter fram i interpellationen, och det
            som nu i efterhand har skett, är att regeringen säger sig gå med
            på att förstärka den statliga närvaron, dock på bekostnad av mindre
            orter. Att lägga ned kontoren på de orter jag nämnde och sedan
            flytta verksamheten till länens residensorter är inte att decentralisera;
            tvärtom är det både ett svek och en orättvis byteshandel på mindre
            orters bekostnad. Att flytta verksamhet till residensorter innebär
            inte att ge hela landet möjligheter att leva utan bara delar av
            det. Det väcker även frågan hur mycket en statlig myndighet ska
            få kompromissa när verksamhetsminskningar ska övervägas.
          </note>
          <note>
            I strategin som presenterades för oss i skatteutskottet ingår
            att Kronofogden inte ska ha verksamhet på orter med mindre än
            20 000 invånare. Att man sätter en sådan gräns förklaras inte
            på något sätt. Det som framgår är, precis som finansministern
            säger, att omlokalisering av viss verksamhet kan komma att dra
            nytta av servicekontorens verksamhet.
          </note>
          <note>
            På vilket sätt skulle en nedläggning med motiveringen att det
            bor min ­ dre än 20 000 invånare på orten skapa något slags större
            nytta för verksamheten i stort? Har inte mindre orter några som
            helst förutsättningar i beräkningarna att säkerställa, stärka
            och utveckla tillgången till grundläggande statlig service?
          </note>
          <note>
            Detta kan vi inte se som rimliga utgångspunkter. Detta är inte
            att hela landet ska leva och växa – speciellt inte för en statlig
            myndighet där det är vanligt med spontanbesök på de lokala kontoren.
            De fyller en ytterst viktig funktion. Försvinner mindre lokalkontor
            försvinner också möjligheterna att få råd, stöd och hjälp – men
            också arbetstillfällen. Det blir också en risk för att fler verksamheter
            drar sig tillbaka från mindre orter.
          </note>
          <note>
            Finansministern nämner att hon förutsätter att Kronofogden vid
            beslut om lokalisering av verksamhet tar hänsyn till medborgares
            och företags behov av service. Här är det självklart att de inte
            har gjort det.
          </note>
          <note>
            Finansministern menar vidare att myndigheterna ansvarar för att
            deras respektive verksamheter bedrivs utifrån allmänhetens behov.
            Här kan man konstatera att Kronofogden inte alls har haft det
            i beaktande. För oss är det självklart att det är behoven som
            ska avgöra samhällsservicen, men varför har inte de mindre orterna
            rätt att få sina behov tillgodosedda?
          </note>
          <note type="speaker">
            Anf. 38 ULLA ANDERSSON (V):
          </note>
          <note>
            Fru talman! Tack för svaret, finansministern!
          </note>
          <note>
            Jag får börja med att beklaga att vi återigen står här och tvingas
            ha den här debatten. Här står vi och debatterar myndighetsnedläggningar
            trots alla vackra ord om att hela landet ska leva och växa och
            om medborgarnas rätt till service.
          </note>
          <note>
            Statlig service handlar om tilltron till samhället vi ska leva
            i tillsammans. Finns servicen där för mig, för mina grannar och
            för oss i vår bygd och närhet? Anser staten att vi är värda det
            och behöver det? Det handlar om att kunna leva i olika delar av
            landet. Under lång tid har trenden varit centralisering – strukturell
            centralisering. Statens service har tyvärr ofta varit den första
            att försvinna från landsbygden, den lilla tätorten eller den lilla
            kommunen. Därefter har den privata tvingats följa efter så att
            den totala servicen har utarmats.
          </note>
          <note>
            Det är därför besluten om utlokalisering av statliga myndigheter
            under den förra regeringen var så viktiga. De gav hopp om att
            en ny trend var på väg, att staten faktiskt tar ansvar för hela
            landet. Vi var många som trodde att regeringen menade allvar med
            sina beslut och sitt budskap.
          </note>
          <note>
            Beslutet om nedläggning av Kronofogdens verksamhet i bland annat
            Hudiksvall i Gävleborg, som jag kommer från, kom därför helt överrask
            ­ ande för oss alla – kommunen, de anställda, de som behöver servicen
            och alla vi som trott på en ny ordning gällande närvaron av staten
            ute i landet. Nu ställs hela Hälsingland utan Kronofogdens service.
            Resvägarna till myndigheten förlängs med 20–30 mil. Men det var
            ju en övergångsreger ­ ing när myndigheten fattade sitt beslut,
            så vi trodde nog att de här orden ändå skulle gälla. Regeringen
            vill ju öka den statliga närvaron runt om i Sverige. Vi trodde
            faktiskt att det skulle gälla.
          </note>
          <note>
            Men det gör det tydligen inte i Hälsingland. Där ska den statliga
            servicen i stället minska, ja, till och med försvinna, i alla
            fall om rikskronofogden får bestämma. Nu verkar det tyvärr som
            att också regeringen ger sitt benägna bistånd. Men man hinner
            ju ändra sitt beslut.
          </note>
          <note>
            Jag hade en förhoppning om att de här besluten skulle ändras
            när en ny regering kom på plats, att regeringen skulle välja att
            leva upp till de vackra orden. Därför skrev jag den här interpellationen.
          </note>
          <note>
            Statsrådet säger i sitt svar till oss att man menar allvar med
            att hela Sverige ska hålla ihop, att det handlar om förtroendet
            för det offentliga och tilliten till vår förvaltning, att alla
            delar av vårt land har betydelse och att regeringen är fast besluten
            att våra gemensamma investeringar ska komma alla till gagn, oavsett
            var man bor i Sverige. Visst låter det vackert. Men fråga Hudiksvallsborna,
            fråga kommunen och fråga dem som behöver Kronofogdens tjänster
            i Hälsingland om de tycker att orden följs av handling. Eller
            fråga de anställda.
          </note>
          <note>
            För en kommun som Hudiksvall är de här arbetstillfällena viktiga,
            dels för att företag kan behöva rekrytera, dels för att servicen
            är viktig i sig. Kommunen har därför protesterat. Man har samlat
            in namn och agerat för att förhindra verksamhetens nedläggning.
            Vi riksdagsledamöter från länet har agerat på olika sätt. Vi tycker
            helt enkelt att det är rimligt att statens service upprätthålls.
          </note>
          <note>
            Varför ska Hälsingland stå utan Kronofogdens service? Ska inte
            mind ­ re orter ha tillgång till statlig service längre, finansministern?
          </note>
          <note type="speaker">
            Anf. 39 Finansminister MAGDALENA ANDERSSON (S):
          </note>
          <note>
            Fru talman! Under de senaste åren har regeringen fattat beslut
            om utlokalisering av statliga jobb. 2 000 jobb flyttar från våra
            storstadsregioner till mindre orter runt om i hela landet. Kronofogdemyndigheten
            är en av de myndigheter som har flyttat tjänster från Stockholm
            till andra delar av landet. 80 årsarbetskrafter har man flyttat.
            Det här är ett arbete som jag gärna vill fortsätta med under den
            här mandatperioden därför att vi ser att det behöver finnas statliga
            arbetstillfällen runt om i hela landet. Det är regeringens inriktning
            och ambition.
          </note>
          <note>
            Samtidigt brukar det finnas en ganska bred samstämmighet i politiken
            om att det heller inte är bra om vi här i Stockholm , i riksdag
            och regering , sitter och beslutar om exakt hur enskilda myndigheter
            ska organisera sin verksamhet, exakt på vilka orter de ska ha
            kontor och exakt hur många personal det ska vara på de enskilda
            kontoren. Det är därför som det inte heller är regering eller
            riksdag som fattar beslut om exakt lokalisering av enskilda arbetstillfällen
            eller kontor, utan det är en fråga som är upp till myndigheterna.
            Det gör att det inte är regering eller riksdag som har fattat
            de här besluten, utan det är Kronofogden som har fattat dem som
            en självständig myndighet.
          </note>
          <note>
            Jag tycker att det är en rimlig ordning att vi från regering
            och riksdag ger instruktion till myndigheterna i stora drag om
            hur man bör organisera sin verksamhet men att vi ger myndigheter
            möjlighet att själva fatta beslut om exakt vilka kontor man ska
            ha och hur många man ska ha. Vi skulle ju kunna ha en ordning
            där vi fattar beslut om exakt vilka orter det ska finnas kontor
            på, men ska det vara någon mening med det ska vi i så fall också
            besluta att de kontoren inte får vara för små, och då är vi verkligen
            inne och detaljstyr myndigheter på ett sätt som riksdagen i alla
            fall hittills inte har bedömt är lämpligt att styra vår förvaltning
            på.
          </note>
          <note type="speaker">
            Anf. 40 TONY HADDOU (V):
          </note>
          <note>
            Fru talman! Jag får inleda med att säga att det inte är någon
            som har sagt att vi ska detaljstyra hur en myndighet organiserar
            sig. Men med all respekt för finansministern vill jag säga att
            här går en myndighet emot den politiska inriktning som finansministern
            själv talar så väl om.
          </note>
          <note>
            Fru talman! Om regeringen tror att en och annan förändring eller
            en verksamhetsminskning eller så kallad effektivisering är hanterbar
            i sig måste jag säga att man missar helheten när det gäller våra
            statliga myndigheter. En utarmad lokal service är ju en av huvudanledningarna
            till att övrig service försvinner från mindre orter, och därmed
            begränsas möjligheten att bo kvar eller jobba kvar på orten.
          </note>
          <note>
            Kronofogden har bidragit till detta genom att kraftigt dra ned
            på sina lokala kontor. Där ryker helheten när det gäller de statliga
            myndigheterna. När man utgår från, som den här myndigheten, att
            service ska ges på andra sätt riskerar det att servicen inte ges
            alls. Det som händer är att arbetstillfällen omlokaliseras och
            att man enbart har personal på mer befolkningstäta orter. Här
            har, som jag lyfte fram tidigare, Kronofogden ett väldigt högt
            tak som gör att många delar av landet lämnas efter. Det är naturligtvis
            helt fel väg att gå.
          </note>
          <note>
            Fru talman! Att flytta till större städer och lämna mindre orter
            är så som marknadskrafterna beter sig. Resurserna dras till centrum
            och lite större städer, eller som i det här fallet till regionstäderna.
            Det är just här regeringen behöver prioritera och använda politiken
            som en motkraft och inte lämna de mindre orterna åt sitt öde.
            Det är den politiska vägen vi vill att finansministern ska ta.
            Regeringen måste ta sitt ansvar så att de statliga myndigheterna
            finns närvarande även på mindre orter.
          </note>
          <note>
            Det här beslutet är både påskyndat och ogenomtänkt, och det går
            att göra om. Vi säger inte att ni ska detaljstyra en myndighet,
            men det går att fatta andra beslut om den här myndigheten.
          </note>
          <note type="speaker">
            Anf. 41 ULLA ANDERSSON (V):
          </note>
          <note>
            Fru talman! Jag citerar regeringen: ”Det handlar både om statliga
            jobb och medborgarnas tillgång till service. Regeringen har därför
            beslutat att … den statliga servicen i landet ska förbättras.”
            Det var väl det jag trodde att finansministern skulle stå upp
            för – att de beslut som regeringen faktiskt fattar också ska följas
            av dess myndigheter. Det är inte rimligt att hela Hälsingland
            ska stå utan Kronofogdemyndighetens service.
          </note>
          <note>
            Finansministern säger också i sitt svar här till oss att hon
            förutsätter att Kronofogdemyndigheten liksom övriga statliga myndigheter
            vid beslut om lokalisering av verksamhet tar hänsyn till medborgares
            och företagares behov av service. På vilket sätt har Kronofogden
            gjort det, menar statsrådet? Inget samråd har ägt rum med vare
            sig länsstyrelsen eller kommunen. De anställda fick inte reda
            på det mer än via ett mejl någon timme innan det offentliggjordes.
            Har man frågat dem som är beroende av Kronofogdemyndighetens service?
            Nej.
          </note>
          <note>
            Det finns många märkligheter i det underlag som det här beslutet
            har fattats utifrån. Tony Haddou tog upp att det inte ska finnas
            någon service på orter med mindre än 20 000 invånare. Var kom
            det från? Är det någon ny riktlinje från regeringen att ingen
            ort i det här landet med färre än 20 000 invånare ska ha tillgång
            till statlig service? Eller, som det också står i beslutsunderlaget,
            att det enbart är orter som har högskola som ska omfattas av myndighetens
            service – var kom det från? Är det också nytt? Och ska det då
            vara en högskola som faktiskt har utbildning riktad mot de här
            myndigheternas verksamhet? Det står det ingenting om i underlaget.
          </note>
          <note>
            Faktiskt har man i Hudiksvall god tillgång till utbildad personal,
            låg personalomsättning och lägre kostnader för personal och för
            hyra, för det är faktiskt dyrare att vara på större orter, och
            det är också dyrare med längre resvägar.
          </note>
          <note>
            Kronofogdemyndigheten skriver i sitt underlag att man kan ha
            det som i Norrbotten. Det är ett lite märkligt påstående att i
            Hälsingland ska man ha det som i Norrbotten. Det är mycket som
            är bra i Norrbotten, men jag tycker inte att vi ska skapa längre
            avstånd än vad vi faktiskt har. Är det rimligt att man ska behöva
            åka 20–30 mil för att ha tillgång till service? Är det rimligt
            att ekonomiskt utsatta människor som inte har tillgång till bank-id
            och inte kan ta del av digitalisering och inte får abonnemang
            ska vara helt hänvisade till den digitalisering som de inte kan
            vara en del av? Jag tycker inte det. Jag hade faktiskt förväntat
            mig en annan inriktning på den nyvalda regeringens beslut.
          </note>
          <note>
            Ytterligare en sak som jag vill ta upp och som jag tycker är
            mycket allvarlig är att Kronofogden har lagt munkavle på de anställda.
            De får inte ta emot besök. Får de ändå ta emot besök på kontoren
            måste det vara en chef närvarande. När det här beslutet kom under
            en övergångsregering tänkte jag: Varför tar de det här beslutet?
            Vi åker väl dit och hör vad som har hänt! Men vi nekades att komma
            dit. Så agerar inte en myndighet som tar ansvar. Så agerar en
            rädd myndighet, och det är inte bra för tilliten till den statliga
            servicen.
          </note>
          <note>
            Jag hoppas att regeringen kommer att tänka om. Det är väl värt
            att göra det ibland. Ibland blir det fel. Vi hade en övergångsregering
            när det här beslutet fattades. En ny regering kan visa på en annan
            inriktning där man har väldigt många vackra och fina ord och lever
            upp till dem. Hälsingland behöver faktiskt det.
          </note>
          <note type="speaker">
            Anf. 42 Finansminister MAGDALENA ANDERSSON (S):
          </note>
          <note>
            Fru talman! Jag vill börja med att påpeka att det här alltså
            inte är reger ­ ingens inriktning utan Kronofogdemyndighetens
            inriktning. Ulla Anders ­ son har många relevanta frågor om Kronofogdemyndighetens
            inriktning som det är viktigt att det finns möjlighet för riksdagsledamöter
            att ställa. Jag hoppas att Ulla Andersson eller någon annan företrädare
            för Vänster ­ partiet också ställer dem till Kronofogdemyndigheten.
          </note>
          <note>
            Självklart är det viktigt att våra folkvalda företrädare här
            i kammaren har möjlighet att besöka alla myndigheter. Jag utgår
            från att alla våra myndigheter ser till att vid lämpliga tillfällen,
            när det finns möjlighet, ordnar besök för alla riksdagsledamöter.
            Det är viktigt att riksdagsledamöter kan få insyn i myndigheternas
            verksamheter eftersom man är med och styr över myndigheterna.
          </note>
          <note>
            Ska regeringen byta inriktning? De beslut som är fattade om de
            här orterna är som sagt en inriktning som Kronofogdemyndigheten
            har beslut ­ at om. Regeringen har inte fattat några beslut om
            att det inte ska finnas myndigheter på orter med färre än 20 000
            invånare. Det är självklart ingen riktlinje från regeringen.
          </note>
          <note>
            Däremot har regeringen fattat beslut på ett övergripande plan
            om att myndigheter ska flytta verksamhet ut från Stockholm. Kronofogdemyndigheten
            är en av myndigheterna som har gjort det. De har flyttat 80 tjänster
            från Stockholmsområdet. Där har Kronofogdemyndigheten följt den
            inriktning som man har fått från regeringen.
          </note>
          <note>
            Skulle det vara att detaljstyra eller inte om regeringen skulle
            gå in och fatta beslut om att Kronofogdemyndigheten skulle lokalisera
            ut just de här verksamheterna? Ja, det är klart att det skulle
            vara detaljstyrning. Då tar vi över hela beslutet om exakt var
            någonstans man kan ha kontor. Och fattar vi de besluten om de
            här tre kontoren utgår jag från att vi ska fatta beslut om alla
            kontor på Kronofogdemyndigheten samt alla kontor för alla andra
            myndigheter. Jag är inte säker på att det vore det bästa sättet
            att styra statlig förvaltning. Hittills har en överväldigande
            majoritet i riksdagens kammare också gjort den bedömningen.
          </note>
          <note>
            Det är viktigt att det finns service i hela landet. Det kan ske
            genom att man har kontor, det kan ske genom att man har spontanbesök
            på kontor och det kan ske genom servicekontoren. Om jag har förstått
            Kronofogden rätt tittar de på möjligheten att delta i servicekontoren.
            Jag tror att servicekontoren kommer att vara en ny och modern
            variant av service som staten kommer att kunna ha.
          </note>
          <note>
            Därutöver finns digital service. Men precis som Ulla Andersson
            säger finns det inte möjlighet för alla människor att ha digital
            service. Därutöver finns telefonservice från Kronofogdemyndigheten
            och andra, och även andra möjligheter.
          </note>
          <note>
            Det finns alltså andra möjligheter att få service än just genom
            spontanbesök på myndigheternas kontor. Regeringen har varit tydlig
            med att vi vill utveckla det genom att bygga ut servicekontorsstrukturen.
            Det ska finnas möjlighet för ytterligare myndigheter att ansluta
            sig till den strukturen.
          </note>
          <note type="speaker">
            Anf. 43 TONY HADDOU (V):
          </note>
          <note>
            Fru talman! Det finns skillnader när det gäller att besöka verksamheter.
            I exempelvis skatteutskottet har vi möjlighet att besöka Kronofogden
            och så vidare. Men det är besök som vi har bestämt med Kronofogden.
          </note>
          <note>
            Det som Ulla tar upp är att vi inte tillåts besöka personalen
            på nedläggningshotade kontor. Det är där problemet ligger. Man
            lägger munkavle på personal, och vi kan inte gå genom deras fack
            och så vidare. Det är ett stort problem för Kronofogden som jag
            hoppas att finansministern ser över.
          </note>
          <note>
            När det kommer till att omlokalisera ute i landet finns det en
            bred majoritet som är för det. Vi tycker att det är bra. Men att
            utlokalisera och säga sig arbeta med decentralisering genom att
            flytta verksamhet till exempelvis Jönköping och säga att Mora
            är för litet är inte decentralisering om man vill att hela landet
            ska leva. Som jag sa i mitt första inlägg handlar det om att delar
            av landet ska leva. Jag undrar fortfarande varför mindre orter
            inte har de rättigheterna.
          </note>
          <note>
            Vi hade hellre sett ett land där man kan hålla ihop på riktigt,
            där man inte tillåter statliga myndigheter att göra dessa skillnader
            mellan större och mindre orter. Grundläggande samhällsservice
            ska finnas över hela landet, även på de mindre orterna.
          </note>
          <note>
            Det finns också ett rättighetsperspektiv i frågan som regeringen
            missar totalt. Alla ska kunna bo på vilka orter i Sverige de själva
            önskar. Det rättighetsperspektivet kräver likvärdiga förutsättningar
            i hela landet, så att man inte tvingas flytta på grund av svek
            som att arbetstillfällen försvinner eller, som i det här fallet,
            att det län man bor i lämnas efter.
          </note>
          <note>
            Jag vill avslutningsvis säga att regeringen bör ta sitt ansvar
            och förhindra nedläggningen. Regeringen bör i stället gå in med
            ambitionen om statlig service i hela landet på riktigt utifrån
            regeringsförklaringen och de ambitioner som finansministern säger
            sig ha.
          </note>
          <note type="speaker">
            Anf. 44 HÅKAN SVENNELING (V):
          </note>
          <note>
            Fru talman! Jag kan meddela att utrikesutskottet hade en bra
            resa till Finland, som jag precis har anlänt från.
          </note>
          <note>
            Riksdagen är folkets främsta företrädare. Vi är direkt valda
            av folket och har som uppgift att välja regering och framför allt
            granska regeringen. I uppdraget ingår att besöka företag och organisationer
            och såklart även myndigheter som Kronofogden.
          </note>
          <note>
            Det var därför mycket förvånande för mig när det visade sig vara
            svårt för mig att få besöka Kronofogden i Arvika. Aldrig under
            mina år som riksdagsledamot har det varit svårt att få göra ett
            besök. Det visade sig att Kronofogdens pressavdelning hade bestämt
            att det inte skulle vara möjligt. Till slut fick jag ändå komma,
            efter många om och men, och blev hänvisad till besöksrummet där
            jag fick sitta tillsammans med en mellanchef och en personalrepresentant.
          </note>
          <note>
            Politiken har de senaste åren varit tydlig med att statliga jobb
            ska finnas utanför denna huvudstad. Vi ska se till att staten
            finns tillgänglig för alla. I Stockholm finns 18 500 för många
            statliga jobb i förhållande till hur många som bor här. Tittar
            man på en kvot ka n man se att det här finns 1,57 statliga jobb
            per invånare. I Arvika är motsvarande kvot 0,37. I Hudiksvall
            är den 0,42 och i Mora 0,45. Det saknas alltså gott om statliga
            jobb på de orterna i förhållande till hur många som bor där.
          </note>
          <note>
            I pressmeddelandet som Kronofogden skickade ut skrev generaldirektören
            att ”flytten ligger i linje med regeringens önskemål att stärka
            den statliga närvaron utanför Stockholm”. Det blir absurt när
            man inte ser att man faktiskt centraliserar, från mindre orter
            till centralorter.
          </note>
          <note>
            Jag satt med i den parlamentariska landsbygdskommittén som många
            gånger formulerade den politik som handlar om att hela Sverige
            ska leva, att politiken och staten ska vara närvarande över hela
            landet. Ändå går man ifrån det här.
          </note>
          <note>
            Jag tycker att det är dags för finansministern att agera. Förändringen
            är inte genomförd. Den sker tidigast om ett och ett halvt år.
            Jag tycker att finansministern behöver svara på frågan: Ligger
            det här, som generaldirektören säger, i linje med regeringens
            politik?
          </note>
          <note type="speaker">
            Anf. 45 ULLA ANDERSSON (V):
          </note>
          <note>
            Fru talman! För att Sverige ska hålla ihop är det viktigt med
            statlig närvaro i hela landet, skriver regeringen. Regeringen
            vill öka den statliga närvaron runt om i Sverige.
          </note>
          <note>
            Det är fina och vackra ord, som vi tycker ska styra politiken.
            Men det handlar också om tilliten till och förtroendet för den
            statliga servicen och politiken. Uttalar man vackra ord måste
            de nämligen också innehålla konkret politik. Det är ändå på det
            sättet man styr. Man styr genom att lägga upp principer, och man
            styr sina myndigheter genom regleringsbrev och genom att tala
            om att dessa principer gäller.
          </note>
          <note>
            Vi tycker att de vackra orden också ska gälla orter som har färre
            än 20 000 invånare. Vi tycker att det är viktigt att politiken
            håller vad den lovar. Och vi tycker att det är viktigt att statliga
            myndigheter fattar sina beslut på underlag som håller för granskning.
            På det sättet tycker jag inte att det är i fallet med Kronofogdemyndigheten.
          </note>
          <note>
            Jag hoppas att finansministern, som jag ändå förstår försvarar
            sina myndigheter, går härifrån och tar en tankerunda till. Jag
            tror inte att reger ­ ingen menar att servicen i hela landet inte
            ska gälla på mindre orter, eller att den inte ska gälla på orter
            som inte har högskolor. Det vore en helt ny princip som vi inte
            har haft här tidigare. Om vi skulle fråga runt tror jag inte att
            folk ställer upp på det. Man tycker att hela landet ska tillåtas
            leva och växa.
          </note>
          <note>
            Jag tycker att det behövs en kronofogdemyndighet i Hälsingland.
            Man ska inte behöva åka 20–30 mil för att ta del av den servicen.
            Det finns mycket att jobba med när det gäller att förbättra den
            statliga servicen. Och jag tycker att det är den vägen vi ska
            gå. Bra service i hela landet är väl värt att jobba politiskt
            för. Låt oss göra det!
          </note>
          <note type="speaker">
            Anf. 46 Finansminister MAGDALENA ANDERSSON (S):
          </note>
          <note>
            Fru talman! Självklart ska vi inte bara ha statlig service eller
            statliga jobb på orter med över 20 000 invånare och där det finns
            en högskola. Det vore helt befängt. Det finns självfallet inga
            sådana riktlinjer från reger ­ ingen. Samtidigt ställer varje
            myndighet naturligtvis upp egna principer för hur man sköter sin
            lokalisering. Det är naturligt att de gör så, men det finns absolut
            inga riktlinjer från regeringen. Jag ser heller ingen utveckling
            framför mig där så kommer att bli fallet för alla myndigheter,
            framför allt inte vad gäller service.
          </note>
          <note>
            Vi bygger ju nu ut servicekontoren. En lång rad nya servicekontor
            tillkom under slutet av den förra mandatperioden. I januariavtalet
            är vi tydliga med att vi kommer att gå vidare med att bygga ut
            dem.
          </note>
          <note>
            När detta nu finns i en samlad central organisation kommer det
            att finnas möjligheter för ytterligare myndigheter att ansluta
            sig. Jag ser framför mig att detta är en verksamhet som kommer
            att kunna byggas ut när det gäller spontana besök hos servicekontoren.
          </note>
          <note>
            Det är samtidigt viktigt att säga att väldigt många av de kontakter
            man i dag har med myndigheter inte kräver ett fysiskt besök. Tillgängligheten
            till service är bättre än den någonsin har varit. Väldigt mycket
            av den service som vi behöver få från myndigheterna kan vi sköta
            24:7 hemifrån vardagsrumssoffan eller köksbordet via digitala
            tjänster eller den telefonservice som myndigheterna har. På så
            sätt har servicen verkligen förbättra t s. Självklart finns det
            dock ibland behov av att göra fysiska besök, och de ska naturligtvis
            också vara möjliga att göra.
          </note>
          <note>
            Vi har alltså dels en fråga om service, dels handlar det om arbetstillfällen.
            En lång rad arbetstillfällen har flyttats ut från Stockholm till
            andra delar av landet. Kronofogdemyndigheten är en av de myndigheter
            som har gjort detta. Därigenom har 80 nya arbetstillfällen tillkommit
            utanför Stockholmsregionen.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2018/19:32 om åtgärder för att göra
            det mer lönsamt för låginkomsttagare att arbeta
          </note>
          <note type="speaker">
            Anf. 47 Finansminister MAGDALENA ANDERSSON (S):
          </note>
          <note>
            Fru talman! Mattias Karlsson har frågat mig hur regeringen avser
            att göra det mer lönsamt för personer med låga inkomster att arbeta.
          </note>
          <note>
            Låt mig först och främst säga att jag uppskattar interpellantens
            oro för Sveriges låginkomsttagare. Att utjämna de växande klyftorna
            är en angelägen samhällsutmaning och var en tydlig prioritering
            för regeringen under förra mandatperioden. Den prioriteringen
            gäller fortfarande, något som också uttryckligen framgår av den
            överenskommelse som regeringspartierna har slutit med Liberalerna
            och Centerpartiet. Skattesystemet ska bidra i detta, men det är
            också avgörande att människor kommer ur arbetslöshet och att välfärden
            fungerar tillfredsställande.
          </note>
          <note>
            Behovet av en skattereform är något jag har påtalat länge. Vi
            har valt en tidpunkt när svensk ekonomi står väl rustad. Budgetunderskott
            har vänts till överskott, sysselsättningsgraden är den högsta
            på över 25 år och statsskulden är på den lägsta nivån sedan 1970-talet.
            Denna utveckling är något som regeringen kommer att värna om,
            även i arbetet med att utforma en ny skattereform. Det kommer
            att vara ett stort arbete, och hur slutprodukten kan komma att
            se ut tänker jag naturligtvis inte spekulera i. Jag vill dock
            understryka att det är otänkbart för regeringen att äventyra välfärdens
            finansiering.
          </note>
          <note>
            Att alla – oavsett inkomst – får ta del av sjukvård, äldreomsorg,
            skola, barnbidrag och mycket annat när de behöver det, är i sig
            själv kraftigt omfördelande politik. Man kan även konstatera att
            skattesystemets utformning innebär att låginkomsttagare i dag
            möter skattesatser som i ett internationellt perspektiv kan betraktas
            som relativt låga.
          </note>
          <note>
            När det gäller interpellantens krav på skattesänkningar för lägre
            inkomster för att kunna acceptera slopad värnskatt är det ett
            något överraskande besked. Moderaternas partiledare Ulf Kristersson
            har vid flera tillfällen understrukit behovet av sänkta marginalskatter.
            I Moderaternas och Kristdemokraternas ensidiga avsiktsförklaring
            om vilken politik de skulle föra i regeringsställning, framhölls
            som en av 16 prioriterade punkter ”fokus på sänkta marginalskatter
            och avskaffande av värnskatten”. Däremot nämns varken minskade
            klyftor eller sänkta skatter för låginkomsttagare i avsiktsförklaringen.
          </note>
          <note>
            I denna diskussion vill jag understryka att det inte främst är
            skillnader i arbetsinkomst som ligger bakom de växande klyftorna
            i samhället. Mellan 1995 och 2016 ökade den genomsnittliga kapitalinkomsten
            med närmare 500 procent, medan arbetsinkomsternas utveckling var
            betydligt mer blygsam. Kapitalinkomsterna har dessutom blivit
            mer ojämnt fördelade, där en mycket stor andel tillfaller en liten
            grupp människor. Den som säger sig vilja minska klyftorna i samhället
            har därför anledning att fundera över fler aspekter än bara marginalskatten
            på arbete.
          </note>
          <note>
            En annan viktig åtgärd för att öka jämlikheten i samhället är
            att människor faktiskt betalar den skatt de ska. Vi är många som
            har upprörts över de senaste årens rapporter om hur Sverige årligen
            förlorar miljardbelopp på grund av skatteflykt. Det är pengar
            som kan användas för att finansiera sjukvård och skolor samt skapa
            jobb och tillväxt. Regeringen avser därför att skärpa insatserna
            mot skatteundandragande och skatteflykt.
          </note>
          <note>
            Anf. 48 MATTIAS KARLSSON i Luleå (M):
          </note>
          <note>
            Fru talman! Jag vill tacka finansministern för svaret. Den fråga
            som jag önskade svar på handlade om huruvida finansministern avser
            att göra det mer lönsamt för personer med låga inkomster att arbeta.
            Jag hade hoppats att finansministern skulle svara ja på frågan
            och visat på en förståelse för att det är fel prioriterat att
            ensidigt sänka skatten för dem med höga inkomster i ett läge där
            stora grupper står utanför arbetsmarknaden och konjunkturen väntas
            vända nedåt.
          </note>
          <note>
            Vi vet att det framför allt är sänkt skatt på lägre inkomster
            som leder till ökad sysselsättning. Det finns en underliggande
            utveckling mot ökade klyftor i ekonomin. Frågan är om man bedriver
            en politik som förstärker eller en politik som motverkar detta.
            En sänkning av värnskatten innan man har funderat på hur man ska
            göra så att vanliga löntagare och LO-medlemmar också får behålla
            mer i plånboken är en dålig politik. En utfasning av värnskatten
            behöver kombineras med åtgärder så att skattelättnader inte enbart
            kommer höginkomsttagare till del.
          </note>
          <note>
            Finansministern anför i sitt interpellationssvar följande: ”Att
            utjämna de växande klyftorna är en angelägen samhällsutmaning
            och var en tydlig prioritering för regeringen under förra mandatperioden.
            Den prioriteringen gäller fortfarande, något som också uttryckligen
            framgår av den överenskommelse som regeringspartierna har slutit
            med Liberalerna och Centerpartiet.”
          </note>
          <note>
            Hur tycker finansministern att arbetet med att utjämna de växande
            klyftorna har gått? Enligt SCB har inkomstskillnaderna i Sverige
            vuxit till de största på flera decennier. Tittar man på det så
            kallade Gini-indexet, som bygger på hushållens samtliga inkomster
            efter skatt och transfereringar, ser man att trenden är tydlig
            och uppåtgående. Man har i Sverige systematiskt mätt Gini-koefficienten
            sedan 1970-talet. Efter drygt en mandatperiod med Magdalena Andersson
            som finansminister har vi uppnått den högsta noteringen sedan
            mätningen startade.
          </note>
          <note>
            Är finansministern nöjd med resultatet av regeringens prioriterade
            arbete?
          </note>
          <note type="speaker">
            Anf. 49 Finansminister MAGDALENA ANDERSSON (S):
          </note>
          <note>
            Fru talman! När jag för fyra år sedan tog över som finansminister
            ärvde jag ett mycket stort budgetunderskott som Mattias Karlssons
            parti Moderaterna lämnade efter sig. Det innebar att vi under
            den första delen av förra mandatperioden tvinga des lägga vår
            tid och kraft på att få ordning och reda i statsfinanserna. Reformutrymmet
            var väldigt begränsat på grund av att ni på ett ofinansierat sätt
            hade valt att sänka skatten, vilket skapade dessa mycket stora
            hål i statsfinanserna.
          </note>
          <note>
            Vid slutet av mandatperioden fanns bättre utrymme att genomföra
            förstärkningar, och det gjorde vi också. De hade en mycket bra
            fördelningspolitisk profil. Tittar man på den politik som regeringen
            lade fram under förra mandatperioden ser man att det var en klockren
            fördelningspolitisk profil, i varje fall om man är socialdemokrat.
          </note>
          <note>
            Fördelningsprofilen i den budgetmotion som gick igenom i riksdagen
            och som Mattias Karlssons parti stod bakom är däremot en helt
            annan, faktiskt motsatt. Det är en budget som ger mest till dem
            som tjänar mest, vilket är tvärtemot den politik som vi i Socialdemokraterna
            och Miljöpartiet förde under den förra mandatperioden.
          </note>
          <note>
            Moderaternas politik är en politik som gynnar dem som har de
            högsta inkomsterna. Om detta råder det inget tvivel efter de åtta
            åren med borgerlig regering. Men vi behöver inte blicka så långt
            tillbaka; det är bara att titta på den budgetmotion som Moderaterna
            lade fram under hösten. Där finns en tydlig fördelningsprofil
            med mest till dem som tjänar mest. Det är tvärtemot den politik
            vi förde, där vi gav mest till dem som tjänar minst.
          </note>
          <note>
            Att Moderaterna är ett parti för de rika och att vi socialdemokrater
            står upp för folkflertalet blir oerhört tydligt när man tittar
            på den ekonomiska politik som har förts i praktiken.
          </note>
          <note>
            Anf. 50 MATTIAS KARLSSON i Luleå (M):
          </note>
          <note>
            Fru talman! Jag drar mig till minnes förra året då finansministern
            under hela valrörelsen försökte göra gällande att Moderaterna
            ensidigt sänkte skatterna för de rika, vilket i sig var gravt
            missvisande. En anledning till att alliansregeringen fick så brett
            stöd under åtta år var just att skattesänkningarna främst gick
            till låg- och medelinkomsttagarna och därför uppfattades som rättvisa.
          </note>
          <note>
            Finansministern kan i alla fall glädja sig åt att riksdagen biföll
            M-KD-budgeten för 2019, som innehöll en förstärkning av jobbskatteavdraget
            med 10 miljarder med särskilt fokus på låga inkomster. Om inte
            den budgeten vunnit bifall hade med denna regering inkomstklyftorna
            ökat i högre takt.
          </note>
          <note type="speaker">
            Anf. 51 Finansminister MAGDALENA ANDERSSON (S):
          </note>
          <note>
            Fru talman! Om vi tittar på den budget som gick igenom ser vi
            att de mesta pengarna går till dem med de högsta inkomsterna.
            Det är fakta. Det är bara att titta på ett diagram över hur pengarna
            har fördelats mellan de olika inkomstgrupperna; de mesta pengarna
            går till dem med de högsta inkomsterna. Såklart! Det är moderat
            politik. Det är därför ni är i politiken. Ni vill ge mer till
            dem som redan har. Det är inpräntat i Moderaternas DNA.
          </note>
          <note>
            Vi socialdemokrater står för en politik som utjämnar klyftorna.
            Det är helt korrekt att vi har fått kompromissa i januariavtalet.
            Jag gick inte till val på att avskaffa värnskatten, men det var
            en eftergift vi fick göra i för ­ handlingarna för att Sverige
            skulle få en regering. Vi tyckte att det var bättre än att ha
            en M-KD-regering med stöd av SD, som för övrigt var något som
            Ulf Kristersson sa i valrörelsen att han aldrig skulle gå fram
            med.
          </note>
          <note>
            Anf. 52 MATTIAS KARLSSON i Luleå (M):
          </note>
          <note>
            Fru talman! I min interpellation säger jag att det vore bra om
            värnskatten avskaffas under mandatperioden. Jag tror att det finns
            goda ekonomis ­ ka argument för att man ska fasa ut värnskatten.
          </note>
          <note>
            Problemet jag vill belysa i interpellationen är följderna av
            att januari ­ överenskommelsen slår mot vanliga löntagare. Regeringen
            avser också, enligt överenskommelsen, att genomföra en grön skatteväxling
            på 15 mil ­ jarder kronor, som innebär sänkt skatt på arbete och
            höjd skatt på sådant som är dåligt för miljö och klimat.
          </note>
          <note>
            Eftersom finansministern och regeringen inte har sagt vilka skatter
            som ska höjas finns anledning till oro för att fördelningsprofilen
            även här slår snett. Det kan inte vara så att vanliga löntagare
            ska betala för avskaffad värnskatt och höjd bensin- och dieselskatt.
            Det vore inte rättvist mot alla dem som framför allt bor i glesbygden
            och varje dag måste ta bilen till jobbet, till dagis, till affären,
            ja överallt.
          </note>
          <note type="speaker">
            Anf. 53 Finansminister MAGDALENA ANDERSSON (S):
          </note>
          <note>
            Fru talman! Här håller jag helt med Mattias Karlsson. Att finansiera
            en avskaffad värnskatt med att låta bensinskatten höjas vore en
            helt orimlig politik. De som tjänar på värnskatten är människor
            som bor i våra storstadsregioner. Även om de kör mycket bil och
            därför skulle betala mycket av bensinskattehöjningen finns där
            faktiskt alternativ. Man kan välja att sätta sig på bussen, tunnelbanan,
            tåget eller pendeltåget – till skillnad från människor ute i glesbygden.
          </note>
          <note>
            I glesbygden bor färre med höga inkomster, men människorna har
            inte möjlighet att välja alternativ i form av kollektivtrafik.
            Därför är det över huvud taget inte aktuellt för regeringen att
            finansiera avskaffad värnskatt med en höjd bensinskatt. Det kommer
            inte att vara en del av den gröna skatteväxlingen.
          </note>
          <note>
            När vi ska genomföra den gröna skatteväxlingen ska vi naturligtvis
            titta så att det blir en rimlig fördelningsprofil på det samlade
            paketet. Det är en oerhört viktig fråga för oss. Samhället behöver
            ställas om. Samhället måste bli mer klimatsmart.
          </note>
          <note>
            Vi kan inte gå vidare på den väg som fanns i Moderaternas, Kristdemokraternas
            och Sverigedemokraternas budget, där man genomförde en stor slakt
            på miljöinvesteringarna. Vi måste se till att ställa om klimatet.
            Barn skolstrejkar just för att vi ska göra detta. Då måste vi
            hitta en väg där alla medborgare har möjlighet att vara med i
            omställningen, och det måste ske med stor omsorg eftersom levnadsförutsättningarna
            ser olika ut i olika delar av landet.
          </note>
          <note>
            En sak är tydlig. Om detta ska göras är det den här regeringen
            vi behöver. Moderaterna, Kristdemokraterna och Sverigedemokraterna
            visade tydligt att de är partier som saknar miljöprofil, och de
            genomförde en slakt på miljöbudgeten. Så omodernt!
          </note>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellation 2018/19:34 om finansiering av planerade
            reformer
          </note>
          <note type="speaker">
            Anf. 54 Finansminister MAGDALENA ANDERSSON (S):
          </note>
          <note>
            Fru talman! Mattias Karlsson har frågat mig hur jag ska finansiera
            regeringens planerade reformer.
          </note>
          <note>
            Tre gånger av tre möjliga har borgerliga regeringar lämnat stora
            underskott efter sig, som socialdemokratiska finansministrar sedan
            har fått städa upp. År 2014 ärvde vi ett underskott på runt 60
            miljarder av den föregående regeringen. Underskottet förklarades
            av stora ofinansierade skattesänkningar med en tydlig fördelningsprofil
            mot personer med höga inkomster.
          </note>
          <note>
            Detta underskott har vi sedan vänt till ett stort överskott.
            Vi har betalat av på statsskulden, som är på sin lägsta nivå sedan
            1977. Det har vi kunnat göra eftersom vi alltid sätter stabila
            och långsiktigt hållbara offentliga finanser före stora ofinansierade
            skattesänkningar.
          </note>
          <note>
            Vi anser att man bör vara noggrann vid avdömningen av vilket
            ekonomiskt utrymme som finns för nya reformer. Full beredskap
            ska även finnas för att hantera en situation där konjunkturen
            vänder. Den första punkten i januariavtalet är att överenskommelsen
            om det finanspolitiska ramverket ska värnas.
          </note>
          <note>
            Anf. 55 MATTIAS KARLSSON i Luleå (M):
          </note>
          <note>
            Fru talman! Jag vill tacka finansministern för svaren, även om
            de tyvärr inte har besvarat de frågor jag har ställt.
          </note>
          <note>
            Den överenskommelse som har träffats mellan regeringen och dess
            stödpartier Centerpartiet och Liberalerna innehåller reformer
            i storleksordningen 60–65 miljarder kronor. Då har jag inte räknat
            med höghastighetståg och Norrbotniabanan.
          </note>
          <note>
            Förslagen om familjedagar och friår kommer naturligtvis också
            att urholka arbetslinjen. Samtidigt ingår exempelvis inte satsningar
            på lag och ordning i den lista på reformer som man har kommit
            överens om. Det är alltså rimligt att anta att kostnaderna för
            den politik man vill bedriva blir större. Detta sker i ett läge
            där det finns överhängande risk att vi går in i en lågkonjunktur
            under mandatperioden.
          </note>
          <note>
            Vänsterpartiet har också enligt egen utsago skaffat sig inflytande
            över den politik som inte ingår i överenskommelsen. Det i sig
            känns inte lugnande ur ett finansiellt stabilitetsperspektiv.
          </note>
          <note>
            Jag delar fullt ut finansministerns syn att man måste vara noggrann
            vid avdömningen av vilket ekonomiskt utrymme som finns för nya
            reformer. Problemet är att januariöverenskommelsen har tagit i
            anspråk stora delar av det kvarvarande reformutrymmet för mandatperioden.
          </note>
          <note>
            Farhågorna kvarstår: Finansministern har misslyckats med att
            använda högkonjunkturen till att förbereda statens finanser för
            en nedgång i konjunkturen. Vad tyder på att finansministern skulle
            lyckas med att ta tag i problemen i en lågkonjunktur?
          </note>
          <note type="speaker">
            Anf. 56 Finansminister MAGDALENA ANDERSSON (S):
          </note>
          <note>
            Fru talman! Det där var en något märklig verklighetsbeskrivning
            av en finansminister som har sett till att vi nu har den lägsta
            statsskulden sedan 1977. Det är ett faktum att vi nu har utraderat
            borgerliga regeringars avtryck på statsfinanserna efter andra
            världskriget.
          </note>
          <note>
            Varje gång Sverige har en borgerlig regering lämnar den efter
            sig ett stort underskott. Det har skett tre gånger av tre möjliga
            i modern tid. Varje gång har sedan socialdemokratiska finansministrar
            skapat ordning och reda igen. Så även den här gången. Nu har vi
            den lägsta statsskulden sedan 1977. Det är tack vare att vi hade
            ordning och reda i statsfinanserna under den förra mandatperioden.
            Jag kommer naturligtvis att fortsätta min och mina företrädares
            tradition att se till att ha ordning och reda, vilket skiljer
            sig från moderaters praktik när man har styrt statsfinanserna
            eftersom man då har lämnat efter sig stora underskott.
          </note>
          <note>
            Anf. 57 MATTIAS KARLSSON i Luleå (M):
          </note>
          <note>
            Fru talman! Att goda ekonomiska tider ska användas för att förbereda
            för sämre tider är en bärande princip för en ansvarsfull finanspolitik.
            Tyvärr gör nuvarande regering ett kraftigt avsteg från denna princip.
          </note>
          <note>
            Sverige sparar i dag avsevärt mindre än under någon av de senaste
            högkonjunkturerna, vilket gör att vi står sämre rustade när nästa
            lågkonjunktur kommer. Finansministerns expansiva budgetar under
            de senaste årens högkonjunktur bryter därmed mot tumregeln om
            att finanspolitiken ska gjuta olja på såväl hög- som lågkonjunktur.
          </note>
          <note>
            Under alliansåren, i en brinnande finanskris, ökade skatteintäkterna
            eftersom fler kom i jobb. Dessutom stärktes välfärden. Hur var
            detta möjligt? Jo, det berodde naturligtvis på att man under högkonjunkturen
            som föregick finanskrisen hade bedrivit en stram finanspolitik
            som hade skapat starka statsfinanser, vilket gjorde att man kunde
            gasa på med mer expansiv politik som gjorde att Sverige klarade
            lågkonjunkturen långt mycket bättre än övriga länder i Europa.
          </note>
          <note>
            Jag är övertygad om att finansministern gör ett historiskt misstag
            då hon har valt att elda på högkonjunkturen med en expansiv finanspolitik
            i stället för att stärka statens finanser och genomföra de strukturella
            reformer som hade varit nödvändiga för att klara nästa lågkonjunktur.
          </note>
          <note>
            Finansministern får gärna rätta mig om jag har fel, men det finns
            väl ingen svensk finansminister de senaste 30 åren som sparat
            mindre i en högkonjunktur än vad Magdalena Andersson har gjort?
          </note>
          <note type="speaker">
            Anf. 58 Finansminister MAGDALENA ANDERSSON (S):
          </note>
          <note>
            Fru talman! Det är en mycket intressant historieskrivning vi
            hör från Mattias Karlsson.
          </note>
          <note>
            Låt mig bara påminna om hur läget såg ut för fyra och ett halvt
            år sedan, när vi klev in i Regeringskansliet igen. Då hade Moderaterna
            under åtta år styrt på Finansdepartementet, och man lämnade efter
            sig det största budgetunderskottet sedan budgetsaneringen. Nu
            talar Mattias Karlsson om ”brinnande finanskris”, men jag kan
            berätta för Mattias Karlsson att 2014 var det ingen brinnande
            finanskris. Ändå var det 60 miljarder i budgetunderskott – 1 procents
            strukturellt underskott i statsfinanserna i stället för 1 procents
            överskott, som man borde ha haft. Det var någonting som vi var
            tvungna att ta tag i, men det var inte bara det.
          </note>
          <note>
            Hur såg resultatet ut på arbetsmarknaden? Jo, det var högre arbetslöshet,
            högre ungdomsarbetslöshet och högre långtidsarbetslöshet. Vi var
            tvungna att genomföra viktiga reformer på arbetsmarknaden för
            att människor åter skulle komma i arbete.
          </note>
          <note>
            Hur såg resultatet ut i välfärden? Jo, antalet tusen sysselsatta
            i kommunfinansierad sysselsättning hade minskat dramatiskt under
            dessa åtta år eftersom man hade prioriterat skattesänkningar –
            mest för dem som tjänar mest – i stället för att satsa på välfärden.
          </note>
          <note>
            Det är bokslutet för åtta år av moderater på Finansdepartementet.
          </note>
          <note>
            Hur ser det ut nu, efter fyra år, när vi socialdemokrater har
            styrt tillsammans med Miljöpartiet? Jo, nu har vi den lägsta statskulden
            sedan 1977. Vi har skapat ordning och reda i statsfinanserna och
            har ett överskott i statsfinanserna. Vi får se hur mycket av detta
            som Moderaterna har tagit i anspråk och hur det ser ut efter de
            omfattande skattesänkningarna i den budget som gick igenom. Men
            vi har den högsta sysselsättningsgraden på 25 år. Ungdomsarbetslösheten
            och långtidsarbetslösheten har sjunkit. Tiden för nyanlända att
            etableras på arbetsmarknaden har halverats, och antalet anställa
            i kommunfinansierad sysselsättning – alltså våra välfärdsverksamheter
            – har ökat radikalt under dessa fyra år tack vare att vi har satsat
            35 miljarder på detta. Det är resultatet av vår politik.
          </note>
          <note>
            Sedan har svenska folket kunnat ställa dessa alternativ mot varandra.
            Det är tydligt att det finns ett parti som står upp för ordning
            och reda i statsfinanserna, för välfärden och för att fler människor
            ska komma ut i arbete, och det är Socialdemokraterna.
          </note>
          <note>
            Anf. 59 MATTIAS KARLSSON i Luleå (M):
          </note>
          <note>
            Fru talman! Man kan slutligen konstatera att Finanspolitiska
            rådet under många år nu har varnat för att finanspolitiken är
            alldeles för expansiv. Sverige mjuklandar sällan i lågkonjunkturer.
            Därför behöver vi ekonomiska skyddsvallar, och de skulle behöva
            vara större än de är i dag.
          </note>
          <note>
            Att finansministern så kapitalt misslyckas med att bedriva en
            ansvars ­ full finanspolitik kommer att innebära att Sverige står
            sämre rustat för en svår inbromsning i ekonomin. Det är oklart
            vilka principer som styr finans ­ politiken för närvarande, och
            det förskräcker.
          </note>
          <note type="speaker">
            Anf. 60 Finansminister MAGDALENA ANDERSSON (S):
          </note>
          <note>
            Fru talman! Det måste nästan vara ett uttryck för ett visst sinne
            för humor att Mattias Karlsson säger att jag borde bygga större
            skyddsvallar, när han just har röstat igenom en budget här i riksdagen
            med mycket omfattande skattesänkningar på 20 miljarder kronor
            där man tar i anspråk hela det reformutrymme som finns och eventuellt
            mer därtill. Det återstår att se hur siffrorna kommer att se ut.
            Men några skyddsvallar har Mattias Karlsson inte byggt med de
            beslut som han har varit med och fattat i riksdagen.
          </note>
          <note>
            Interpellationsdebatten var härmed avslutad.
          </note>
          <note>
            § 17 Svar på interpellation 2018/19:37 om taket för uppskov med
            reavinstskatt
          </note>
          <note type="speaker">
            Anf. 61 Finansminister MAGDALENA ANDERSSON (S):
          </note>
          <note>
            Fru talman! Larry Söder har frågat mig om jag avser att permanenta
            det slopade taket för uppskov med kapitalvinstbeskattning.
          </note>
          <note>
            Taket för uppskovsbelopp vid försäljning av privatbostäder är
            tillfälligt slopat för försäljningar som genomförs under perioden
            21 juni 2016−30 juni 2020. Syftet med åtgärden är att bidra till
            en ökad rörlighet på bostads- och arbetsmarknaden och ett effektivare
            utnyttjande av bostadsbeståndet.
          </note>
          <note>
            Bostadsmarknaden behöver reformeras så att fler människors behov
            kan mötas, reglerna förenklas och konkurrensen öka. Regeringen
            gör flera saker för att uppnå detta.
          </note>
          <note>
            Frågor om skatter hanteras inom ramen för den ordinarie budgetprocessen.
            Jag vill inte föregripa det arbetet.
          </note>
          <note type="speaker">
            Anf. 62 LARRY SÖDER (KD):
          </note>
          <note>
            Fru talman! Bakgrunden till min fråga är att vi i dag har en
            bostadsmarknad som inte fungerar. Det är alltför många som står
            utan bostad eller som inte kan flytta hemifrån eller till det
            boende som de faktiskt har behov av. Orsakerna till situationen
            kan vi diskutera, men två faktorer är uppenbara.
          </note>
          <note>
            Den första är att det byggs alldeles för få bostäder i Sverige.
            Enligt prognoser är vi nere på ungefär hälften av det antal nya
            bostäder som vi skulle behöva. Vi är nere på ungefär 40 000 och
            skulle behöva ungefär 70 000 nya bostäder per år.
          </note>
          <note>
            En effekt av detta är att människor inte kan flytta till ändamålsenliga
            bostäder eller till sin första egna bostad. En familj som behöver
            större utrymme när den växer har svårt att få lån med dagens regler.
          </note>
          <note>
            En annan effekt som jag tycker är problematisk är att antalet
            sociala kontrakt minskar samtidigt som behovet av dessa ökar markant.
            Gruppen som behöver sociala kontrakt har sedan 2015 fördubblats,
            vill jag säga. Det är en fråga som vi kan diskutera vid ett annat
            tillfälle, men det är ett tydligt problem på dagens bostadsmarknad.
          </note>
          <note>
            Den andra uppenbara faktorn är att flyttskatterna tillsammans
            med kreditrestriktionerna gör att människor blir fast i den bostad
            de har eller över huvud taget inte kan köpa en bostad. Detta är
            mest problematiskt för de ungdomar som vill ta sig in på en ny
            arbetsmarknad eller en ny bostadsmarknad.
          </note>
          <note>
            Regeringen adresserar ett av dessa problem genom att ta bort
            taket för uppskovsbeloppet till juni 2020. Detta gör det enligt
            mitt sätt att se det möjligt med större rörlighet på bostadsmarknaden,
            om än i mindre skala. För att få större rörlighet måste vi ta
            tag i problematiken med kreditrestriktionerna i ett större perspektiv.
          </note>
          <note>
            I januariöverenskommelsen har man kommit överens om att ta bort
            räntan på uppskovet. Jag tror att det i grunden är en bra idé,
            men bara om det görs tillsammans med ett permanent borttagande
            av taket för uppskovsbeloppet. Dessa två delar bör jobba ihop
            och kan tillsammans skapa bättre rörlighet på bostadsmarknaden.
          </note>
          <note>
            Rörlighet på bostadsmarknaden är den faktor som kan skapa en
            fungerande men även ändamålsenlig bostadsmarknad, vilket i sin
            tur kan skapa fler bostäder. Vi måste tillsammans med nya bostäder
            skapa möjlighet att utifrån sina behov flytta till den bostad
            som passar en själv.
          </note>
          <note>
            Ministern skriver själv i sitt svar att åtgärden att ta bort
            taket för uppskovsbeloppet syftar till att öka rörligheten på
            bostads- och arbetsmarknaden. Den bilden delar jag givetvis. Men
            jag har två följdfrågor. Tror ministern att dessa två delar, borttagandet
            av taket och uppskovsräntan, kan jobba tillsammans och därmed
            öka rörligheten? Kan ministern ge en liten öppning för att dessa
            två reformer kan få bli permanenta och arbeta tillsammans i ett
            längre perspektiv?
          </note>
          <note type="speaker">
            Anf. 63 Finansminister MAGDALENA ANDERSSON (S):
          </note>
          <note>
            Fru talman! Alldeles för många människor i Sverige har inte möjlighet
            att flytta till en egen bostad. Alltför många tvingas bo kvar
            hemma längre, bo väldigt trångt eller flytta runt bland många
            och korta osäkra kontrakt. Detta är inte en rimlig situation.
          </note>
          <note>
            Vi har en bostadsbrist, och det innebär att vi behöver bygga
            fler bostäder. Därför införde den förra regeringen ett investeringsstöd,
            just för att det skulle byggas fler bostäder. Syftet var också
            att det skulle byggas bostäder som människor med normala inkomster
            har råd att hyra. För den som vill ta del av stödet finns därför
            tydliga krav på hur hög hyran får vara.
          </note>
          <note>
            Detta är ett viktigt instrument för att fler människor ska kunna
            flytta. Tusentals bostäder byggs nu runt om i hela landet tack
            vare stödet. Tyvärr vill Kristdemokraterna avveckla det i den
            budgetreservation man röstade igenom. Stödet gör det möjligt för
            människor som i dag inte har någon bostad att få en. Där verkar
            omsorgen från Kristdemokraterna vara begränsad.
          </note>
          <note>
            För människor som redan har bostad är det naturligtvis också
            viktigt att kunna byta bostad om man har ett nytt behov. Kristdemokraterna
            var med och införde den uppskovsränta som finns i dag. Jag minns
            särskilt hur den tidigare partiledaren Göran Hägglund i samband
            med valet 2006 stod i tv och sa att det var bättre att betala
            skatten när man hade pengarna i näven, alltså när man skulle flytta,
            än medan man bodde i bostaden. Att uppskovsräntan skulle införas
            var, som jag förstår det, ett krav från Kristdemokraterna. Larry
            Söder kan möjligen reflektera lite kring hur Kristdemokraternas
            resa har sett ut i just den frågan under det senaste decenniet.
          </note>
          <note type="speaker">
            Anf. 64 LARRY SÖDER (KD):
          </note>
          <note>
            Fru talman! Jag vill hävda att den januariöverenskommelse som
            nu finns är ganska tunn när det gäller att klara av obalanser
            på bostadsmarknaden. Den ger inte så många lösningar, och vi är
            nog alla medvetna om att fler åtgärder behövs.
          </note>
          <note>
            I januariöverenskommelsen öppnar regeringen för att återinföra
            investeringsstödet, om än i annan form. I M-KD-budgeten fanns
            avsikten att avveckla detta, precis som ministern sa. Däremot
            håller jag inte med ministern om att stödet ledde till att det
            skapades fler bostäder. Möjligtvis blev det fler hyresbostäder,
            men man kan nog inte se att det totala antalet bostäder ökade.
          </note>
          <note>
            Nu känns det som att de som ansökte i slutet av perioden men
            inte fick svar före årsskiftet har hamnat mitt emellan. Det tror
            jag inte är denna regerings vilja, och jag tror inte heller att
            det var viljan i M-KD-budgeten.
          </note>
          <note>
            Eftersom ministern är för att investeringsstödet ska komma tillbaka
            i någon form är min fråga: Har ministern något besked att ge dem
            som har gjort ansökan men inte fått besked? Kommer det någon övergångsregel
            för dem, eller är tanken att allt börjar om på ny kula när det
            nya investeringsstödet kommer? Eftersom ministern vurmade så för
            investeringsstödet tror jag nog att det kan göras lättnader för
            dem som förväntar sig det.
          </note>
          <note>
            Jag vill dock återgå till finansieringen av bostadsmarknaden
            och uppskovsräntan, som interpellationen handlar om. Vad är ministerns
            syfte med att ta bort uppskovsräntan? Varför är just den prioriterad?
            Ser inte minis ­ tern problem med att å ena sidan ta bort räntan
            och å andra sidan återinföra det tak som minskar utrymmet för
            dem som har mindre kapital? För mig blir detta två åtgärder som
            motverkar varandra.
          </note>
          <note>
            Jag talade om att finansieringen av bostäder är ett av de största
            problemen i dag, både ur privatekonomisk synpunkt och ur bolagens
            synpunkt. Kan inte privatpersonen teckna sig för en bostadsrätt
            i god tid innan den är klar så kan inte bolagen i dag bygga bostadsrätter
            på grund av ökade krav för att få låna.
          </note>
          <note>
            Ett exempel: I dag ska ett hushåll klara av KALP-kalkylerna,
            vilket innebär en ränta på 7–8 procent. Man ska också kunna amortera
            1–3 procent av lånen per år. Dessutom ska man kunna betala 15
            procent i handpenning. För ett hushåll i Stockholm som ska köpa
            en lägenhet för 3 miljoner kronor innebär det att banken måste
            testa hushållet för en bostadsutgift på 18 500 kronor. Den faktiska
            kostnaden är 8 500 kronor. Det är alltså en skillnad på 10 000
            kronor i månaden, och det måste man klara av för att få låna.
            Därutöver måste man ha en halv miljon kronor i eget kapital, eller
            låna upp det på annat sätt.
          </note>
          <note>
            Detta exempel visar hur reglering på reglering har lagts på,
            utan att någon hänsyn har tagits till helheten. Eftersom vi redan
            hade ett amorteringskrav i grunden hade frågan om varför det skulle
            förstärkas med ännu ett varit relevant.
          </note>
          <note>
            Jag är inte ute efter vem som har gjort eller sagt vad. Men jag
            skulle vilja att vi kom fram till den gemensamma ståndpunkten
            att just detta är den enskilt största fråga vi måste lösa på bostadsmarknaden
            i dag. Det skulle behövas bostadspolitiska samtal mellan alla
            partier för att få en bredare lösning.
          </note>
          <note>
            Mina frågor blir därför: Blir det några övergångsregler för dem
            som ansökt men inte fått svar när det gäller investeringsstödet?
            Kan ministern tänka sig en bredare diskussion med alla partier
            om hur vi kan öka rörligheten på bostadsmarknaden utifrån den
            diskussion vi har i dag?
          </note>
          <note type="speaker">
            Anf. 65 Finansminister MAGDALENA ANDERSSON (S):
          </note>
          <note>
            Fru talman! Vi arbetar just nu med investeringsstödet, och det
            kommer att komma besked så fort beredningen är färdig. Jag hoppas
            naturligtvis att det ska gå så snabbt som möjligt, för jag vet
            att det, precis som Larry Söder tar upp, finns många bolag som
            väntar på besked.
          </note>
          <note>
            Det är också intressant att Kristdemokraterna nu vill ha breda
            samtal kring bostäder och bostadspolitiken. Jag kan bara påminna
            om att Kristdemokraterna var ett av de partier som hoppade av
            de samtal som regeringen bjöd in till under förra mandatperioden.
            Kristdemokraterna har alltså själva valt att avsluta de samtalen.
          </note>
          <note>
            Jag ska säga något om det som interpellationen handlar om, nämligen
            det tillfälliga slopandet av taket för uppskov. Det fanns en särskild
            tanke med den bortre gränsen för det slopandet, nämligen att det
            just nu råder en väldigt stor bostadsbrist. Detta kan påverka
            många äldre, och det finns därför just nu ett fönster för de äldre.
            För den som tänker sig att flytta till en mindre bostad är det
            bra om de besluten fattas här och nu så att man får upp rotationen
            på bostadsmarknaden. Det var bland annat därför vi satte en bortre
            tidsgräns för detta – för att försöka få ruljangs här och nu.
          </note>
          <note type="speaker">
            Anf. 66 LARRY SÖDER (KD):
          </note>
          <note>
            Fru talman! Kristdemokraterna är alltid beredda att diskutera.
            Om man sedan kommer fram till en lösning när man diskuterar är
            en helt annan sak. Jag tror att bostadsbristen i Sverige kräver
            att vi faktiskt vågar diskutera och bryta åsikter mot varandra.
          </note>
          <note>
            Det är glädjande att höra att diskussionen kring investeringsstödet
            och dess utformning är på gång och att de som väntar på att få
            veta hur detta ska hanteras fram gent kan få besked ganska snart.
          </note>
          <note>
            Jag tror också att bostadsbristen kommer att vara lika stor i
            juni 2020 som den är nu. Jag tror därför att det tillfälliga slopandet
            av taket för uppskovsbeloppet är intressant att ha kvar. Jag tror
            fortfarande att dessa två delar kan jobba med varandra för att
            det ska bli så bra som möjligt.
          </note>
          <note>
            Jag tycker ändå att vi kan komma fram till att ministern och
            jag har ungefär samma syn, det vill säga att vi ser samma problematik.
            Jag tror att vi på många sätt ska kunna mötas och hitta lösningar,
            men i denna debatt tror jag att ministern har en läxa att göra
            innan vi kommer närmare.
          </note>
          <note type="speaker">
            Anf. 67 Finansminister MAGDALENA ANDERSSON (S):
          </note>
          <note>
            Fru talman! Jag vill tacka för interpellationen! Detta är oerhört
            viktiga frågor. Vi behöver få en bättre fungerande bostadsmarknad.
            Betydligt fler människor än i dag måste få möjlighet att ha en
            bostad som passar deras behov. Det handlar bland annat om att
            äldre ska få möjlighet att flytta till en lägenhet som är anpassad
            efter deras behov. Det behöver byggas fler äldrebostäder och trygghetsboenden
            men också andra former av boenden för våra äldre. Vi måste också
            se till att våra ungdomar får möjlighet att flytta hemifrån och
            att människor kan flytta dit där det finns jobb.
          </note>
          <note>
            Därför behöver det byggas mer bostäder runt om i hela landet.
            Det behöver också byggas fler bostäder som människor har råd att
            bo i. Därför kan jag bara beklaga att Kristdemokraterna är ett
            av de partier som inte vill ha det investeringsstöd som i dag
            möjliggör att tusentals bostäder byggs just i syfte att de ska
            ha hyror som passar för människor med mer normala inkomster. Det
            är bara att beklaga detta. Det är något som i dag gör det möjligt
            för många att flytta.
          </note>
          <note>
            Interpellationsdebatten var härmed avslutad.
          </note>
          <note>
            § 18 Svar på interpellation 2018/19:56 om sysselsättningseffekter
            av januariöverenskommelsen
          </note>
          <note type="speaker">
            Anf. 68 Finansminister MAGDALENA ANDERSSON (S):
          </note>
          <note>
            Fru talman! Niklas Wykman har frågat mig om sysselsättningseffekterna
            av januariöverenskommelsen och hur jag avser att öka drivkrafterna
            till arbete för dem som står utan jobb. Han har även frågat efter
            min bedömning av hur januariöverenskommelsen kommer att påverka
            det offentliga sparandet jämfört med prognoserna i budgetpropositionen
            för 2019.
          </note>
          <note>
            Jobb och sysselsättning är prioriterade områden i januariavtalet.
            Ett jobb är den viktigaste förutsättningen för egen försörjning
            och, för utrikes födda, etablering i det svenska samhället. Det
            ska finnas goda drivkrafter till arbete och goda möjligheter att
            få stöd för den som har svårt att komma in på arbetsmarknaden.
            I januariavtalet finns en lång rad förslag för ökad sysselsättning,
            till exempel integrationsår, kunskapslyft, etableringsjobb och
            ytterligare 20 välfärdsmiljarder till kommuner och landsting.
            I samband med budgetpropositionerna kommer vi i vanlig ordning
            att göra en samlad bedömning av förslagens effekt på sysselsättningen.
          </note>
          <note>
            Överenskommelsen om det finanspolitiska ramverket ligger fast,
            och regeringen har visat att ramverket följs. Vi avser att genomföra
            januariavtalet inom de ramar som ekonomin och ramverket ger, vilket
            också framgår av överenskommelsen. När de enskilda förslagen sedermera
            läggs fram i en proposition kommer deras offentligfinansiella
            effekter att redovisas i vanlig ordning.
          </note>
          <note type="speaker">
            Anf. 69 NIKLAS WYKMAN (M):
          </note>
          <note>
            Fru talman! Tack, finansministern, för svaret! Det råder ingen
            tvekan om att Magdalena Andersson är en av socialdemokratins och
            kanske Sveriges mest slipade partitaktiker. Det har ju inte minst
            visat sig mot bakgrund av den utveckling vi har fått i svensk
            politik, där socialdemokratin efter idoga försök att få ut Centerpartiet
            ur riksdagen vid tidigare val har haft som huvudambition att den
            tidigare Alliansen skulle spricka. Man ville upprepa det man gjorde
            på 1990-talet, då man lyckades binda Centerpartiet till vänsterblocket
            i svensk politik. Nu har Magdalena Andersson upprepat den bedriften,
            och Centerpartiet är tillbaka på vänstersidan i svensk politik
            i och med den januariöverenskommelse som har ingåtts mellan partierna.
          </note>
          <note>
            Magdalena Andersson har alltså varit väldigt framgångsrik som
            partitaktiker. Frågan är dock om Magdalena Andersson med januariöverenskommelsen
            är framgångsrik som finansminister med ansvar för Sverige. Därför
            har jag ställt denna interpellation, där jag har försökt bringa
            klarhet i hur finansministern ser på effekterna av den politik
            som har avtalats fram mellan de vänsterpartier som nu utgör regeringsunderlag
            i kammaren. Där finns inget svar från Magdalena Andersson, utan
            svaret är helt enkelt: Det får vi återkomma till.
          </note>
          <note>
            För den som lyssnar på den politiska debatten och försöker sätta
            sig in i hur Sverige just nu sköts är detta, skulle jag vilja
            säga, ett oroväckande och kanske också förvånande svar. Det finns
            en bred och mycket legitim förväntan bland Sveriges medborgare
            på att politikerna faktiskt ska veta vad de sysslar med och ha
            en uppfattning om vad det de gör ska leda till. Här har vi nu
            en finansminister som svarar att det får vi återkomma till.
          </note>
          <note>
            Detta är oroväckande, inte minst en dag som denna som är mörk
            för finansministrar i alla länder. Statistiska centralbyrån har
            presenterat siffror om att var fjärde kommun – det är i kommunerna
            som välfärdsfinansieringen sker – har gått back under 2018. SCB
            har också presenterat siffror på att orderingången i svenska företag
            minskat kraftigt under januari månad. Det vill säga att vi redan
            nu har problem att finansiera välfärdsåtagandet med den högkonjunktur
            som har rått och i viss mån fortfarande råder.
          </note>
          <note>
            Nu pekar siffrorna nedåt i konjunkturen; detta i ett läge där
            var fjärde kommun redan har gått back. Det verkar alltså svårt
            att tro att finansminis ­ tern ska reda ut de samlade offentliga
            finanserna på ett bra sätt framöver. Redan under föregående år
            kom stark kritik från till exempel Konjunkturinstitutet om att
            budgeten var kraftigt expansiv i fel läge.
          </note>
          <note>
            Var fjärde kommun går back. Nu möts finansministern av nedåtgående
            siffror för industrin, och det är oklart hur Sverige ska finansiera
            sitt välfärdsåtagande framöver.
          </note>
          <note>
            Fru talman! I grunden går det bara att få till en stark offentlig
            ekonomi genom en stark sysselsättningsutveckling. Det är kring
            jobben frågan i denna interpellation i grunden kretsar. Regeringen
            hade ju som ambition att Sverige skulle ha Europas lägsta arbetslöshet.
          </note>
          <note>
            När Magdalena Andersson tillträdde var vi 12:e bäst. I dag är
            vi 19:e bäst. Magdalena Andersson är sämst i EU på jobben. Inget
            annat land har tappat så mycket när det kommer till jobben och
            arbetslösheten som Sverige. Detta är mycket oroväckande för de
            offentliga finanserna.
          </note>
          <note type="speaker">
            Anf. 70 Finansminister MAGDALENA ANDERSSON (S):
          </note>
          <note>
            Fru talman! Man skulle också kunna säga att Magdalena Andersson
            är bäst på jobben i Europa eftersom vi har den högsta sysselsättningsgrad
            som någonsin har uppmätts i ett EU-land. Vi har också den lägsta
            andelen invånare som lever på transfereringar och bidrag sedan
            1980-talet. Vi har för övrigt också den lägsta statsskulden sedan
            1977. Därmed är också borgerliga regeringars avtryck på statsskulden
            äntligen utraderade. Svensk historia visar ju ett tydligt mönster:
            Borgerliga regeringar lämnar efter sig stora underskott i statsfinanserna,
            sedan kommer socialdemokratiska finansministrar och städar upp.
            Detta har skett tre gånger av tre möjliga i modern svensk ekonomisk-politisk
            historia.
          </note>
          <note>
            Januariavtalet är ett omfattande program som inbegriper många
            olika frågor. Vår bedömning är att avtalet ryms under det reformutrymme
            som finns under mandatperioden. Det är också Finanspolitiska rådets
            ordförandes bedömning att det gör det. Men i varje budget som
            vi går fram med kommer vi naturligtvis att säkerställa att de
            reformer som vi genomför också ligger i linje med det finanspolitiska
            ramverk som vi har kommit överens om i riksdagen. Naturligtvis
            ska vi följa ramverket. Det återstår förstås att se om den moderata
            och kristdemokratiska budgetmotionen också håller sig inom ramverket.
          </note>
          <note>
            Självklart kommer jag att fortsätta på samma sätt som under de
            senaste fyra åren, nämligen att se till att vi har ordning och
            reda i statsfinanserna och att sysselsättningen stiger.
          </note>
          <note type="speaker">
            Anf. 71 NIKLAS WYKMAN (M):
          </note>
          <note>
            Fru talman! När Magdalena Andersson tillträdde som finansminister
            var Sverige 12:e bäst i Europa på jobben. Nu är hon fortfarande
            finansminister, men Sverige är bara 19:e bäst på jobben. Det är
            svårt att förstå hur Magdalena Andersson kan se det som en framgång
            att Sverige under hennes tid som finansminister har tappat sju
            placeringar i Europa när det kommer till jobben. Hur kan det vara
            en framgång att Sverige har tappat sju placeringar i EU när det
            kommer till jobben?
          </note>
          <note>
            Låt mig ställa en rak fråga till dig, Magdalena Andersson. Sverige
            är ett stort land med stora avstånd där vi är beroende av att
            jobben ska växa till i hela landet, så att hela Sverige kan leva.
            Men hur ska Magdalena Andersson få jobben att bli fler runt om
            i landet när man gör det svårare och svårare att få ihop livet,
            företagandet och jobben utanför storstäderna? Hur ska jobben bli
            fler hemma i Kalmar, som jag kommer ifrån, i Kalix eller i Växjö
            när bensinskatterna ska höjas, när vi ska ha höga skatter på att
            flyga och när vi ska införa kilometerskatter?
          </note>
          <note>
            Hur ska jobben kunna växa till runt om i Sverige när finansministern
            så tydligt säger att skattebördan på att leva och verka runt om
            i landet ska pressas upp? Hur ska någon våga investera, vilja
            starta ett företag och känna att ”här ska jag producera, och här
            ska jag anställa” när löftet från Stockholm om ökade skattebördor
            är så tydligt? Magdalena Andersson, i sitt stora kontor här i
            centrala Stockholm, vänder sig till människor runt om i Sverige
            och säger: Ni som bor utanför storstäderna ska få högre skatt.
          </note>
          <note>
            Det är vad som är skrivet i januariöverenskommelsen. Hur ska
            det leda till att jobben blir fler? Vad är finansministerns bedömning
            av sysselsättningen med den typen av skattehöjarpolitik för jobb
            utanför storstäderna? Hur ska hela Sverige kunna leva när skattebördan
            ska upp så mycket på avstånd, för dem som behöver använda bilen
            och som behöver ta flyget för att kunna driva företag och för
            att kunna arbeta?
          </note>
          <note>
            Här har finansministern inga svar.
          </note>
          <note>
            Fru talman ! Jag förstår inte att man som ansvarstagande politiker,
            vilket en finansminister borde vara, har tecknat en överenskommelse
            kring hur svensk ekonomisk politik ska skötas utan att ha gjort
            en analys, en bedömning, av hur det påverkar jobben och hur det
            påverkar möjligheten att driva företag.
          </note>
          <note>
            Finansministern stod nyss i talarstolen och sa: Vi får återkomma
            till en sådan bedömning. Men, Magdalena Andersson, borde inte
            den bedömningen ha gjorts innan du skrev under avtalet?
          </note>
          <note type="speaker">
            Anf. 72 Finansminister MAGDALENA ANDERSSON (S):
          </note>
          <note>
            Fru talman! Låt mig bara stilla påpeka att när Niklas Wykman
            satt i ett stort kontor på Finansdepartementet höjdes bensinskatten.
          </note>
          <note>
            Vi kommer under denna mandatperiod att genomföra en skatteväxling.
            Det innebär att en del skatter kommer att höjas. Men det innebär
            också att skatter kommer att sänkas. Vi gör detta eftersom vi
            vet att om vi inte agerar nu kommer vi att spä på de klimatförändringar
            som gör att våra barn och barnbarn kommer att ha ett helt annat
            liv än vad vi har. Detta vet våra barn och barnbarn – de strejkar
            nu. De skolstrejkar för att vi politiker ska ta klimatförändringarna
            på allvar. Det är vår generations största uppgift. Vi har alla
            fakta. Vi vet vad som händer. Vi måste agera.
          </note>
          <note>
            Men just eftersom det här är så viktigt måste vi göra detta med
            stor omsorg och medvetenhet om att vi som lever i Sverige lever
            under olika förutsättningar. Det ser olika ut i olika delar av
            landet. Just för att jag tycker att detta är så viktigt kommer
            jag i denna skatteväxling och i det arbete som vi genomför att
            arbeta för att hela landet ska ha möjlighet att vara med i den
            här omställningen. Det ska inte vara en omställning för några
            rika stockholmare, utan det ska vara en omställning som alla kan
            vara en del av.
          </note>
          <note>
            Därför kommer vi, när vi genomför denna skatteväxling men också
            i övrig politik, att se till att hela landet kan vara med. Det
            kan till exempel handla om att se över reseavdragen, så att de
            fungerar bättre för människor som inte har möjlighet att använda
            kollektivtrafik än vad de gör i dag. Men det finns naturligtvis
            också många andra möjligheter.
          </note>
          <note>
            Det är också viktigt att påpeka att detta är en växling. Vi höjer
            skatten på vissa saker men sänker den på andra. Det kommer vi
            naturligtvis att göra på ett sådant sätt att vi noga analyserar
            effekten av de exakta åtgärder som vi kommer att vidta.
          </note>
          <note>
            Däremot är detta ett ramavtal. Vi kommer i sedvanlig ordning
            att göra som vi har gjort i fråga om varje budget och som också
            Moderaterna gjorde på den tiden då de satt i regeringsställning.
            De offentligfinansiella effekterna kommer att beskrivas för de
            enskilda förslagen, och vi gör sedan en samlad bedömning av sysselsättningseffekterna
            i budgetpropositionen.
          </note>
          <note type="speaker">
            Anf. 73 NIKLAS WYKMAN (M):
          </note>
          <note>
            Fru talman! När Magdalena Andersson tillträdde som finansminister
            var Sverige 12:e bäst i Europa på jobben. Nu har Magdalena Andersson
            varit finansminister i ungefär fem år, och Sverige har åkt ned
            till 19:e plats. Magdalena Andersson har alltså sett till att
            Sverige har förlorat inte en, inte två, inte tre, inte fyra, inte
            fem och inte sex, utan sju placeringar när det gäller jobben i
            Europa. Det är ett kraftigt underbetyg till en finansminister.
          </note>
          <note>
            Nu har Magdalena Andersson skrivit under ett avtal, och hon har
            inte räknat på sysselsättningseffekterna av politiken i avtalet.
            Vad ska hända med jobben? Finansministern är svarslös.
          </note>
          <note>
            Hur ska jobben kunna växa till runt om i Sverige, ett land med
            stora avstånd, när flygskatten blir högre, när kilometerskatter
            införs och när drivmedelsskatter höjs? Det blir så dyrt att tanka
            att en vanlig familj får avstå från att ha sina barn på fotbollsträning
            eller hockeyträning. Det kan bli så dyrt att tanka att det helt
            enkelt inte blir lönsamt att åka till jobbet längre.
          </note>
          <note>
            Hur ska hela Sverige kunna leva när man ska sänka inkomstskatter
            i Stockholm men höja drivmedelsskatter runt om i Sverige? Hur
            ska det kunna bli ett tryggt land, där vi känner samhörighet och
            där vi känner tillhörighet? Hur ska människor och företagare vilja
            investera, inte bara i städerna utan i hela Sverige, så att alla
            människor som vill och kan jobba ska ha ett jobb att gå till?
            Hur ska man kunna få full sysselsättning med allt högre skatter?
          </note>
          <note>
            Fru talman! Det är oansvarigt att en finansminister har skrivit
            under en överenskommelse utan att ha räknat på jobben.
          </note>
          <note type="speaker">
            Anf. 74 Finansminister MAGDALENA ANDERSSON (S):
          </note>
          <note>
            Fru talman! Niklas Wykman fabulerar. Han tycks veta exakt hur
            skatteväxlingen ska se ut, trots att han inte alls vet det. Det
            är nämligen ännu inte bestämt. Niklas Wykman drömmer bara om stora
            skattehöjningar men glömmer helt de stora skattesänkningarna.
            Detta ska vara en kostnadsneutral reform. Vi ska höja skatter,
            men vi ska också sänka skatter.
          </note>
          <note>
            Hur skapar vi jobb i hela landet? Ja, vad är det för något som
            företagen säger att de saknar när vi är ute och pratar med dem?
            Jo, de saknar kompetent arbetskraft – det löses aldrig med Moderaternas
            skattesänkningar. De saknar infrastruktur – det är ingenting som
            löses med Moderaternas skattesänkningar.
          </note>
          <note>
            Vi behöver se till att vi genomför viktiga och omfattande investeringar
            i utbildning och i infrastruktur för att det ska kunna finnas
            företagande runt om i hela landet. Det är någonting som den förra
            regeringen arbetade med, och det är någonting som denna regering
            kommer att fortsätta att arbeta med. Det är ingenting som Moderaternas
            skattesänkningar någonsin kommer att lösa.
          </note>
          <note>
            Under den här mandatperioden har regeringen minskat arbetslösheten.
            Arbetslösheten har sjunkit. Ungdomsarbetslösheten har sjunkit.
            Långtidsarbetslösheten har sjunkit. Etableringstiden för nyanlända
            har halverats. Arbetskraftsutbudet har ökat rekordartat, liksom
            sysselsättningen. Det är nu 300 000 fler människor som går till
            jobbet. Vi har den högsta sysselsättningsgrad som någonsin har
            uppmätts i något EU-land.
          </note>
          <note>
            Jag ska inte säga att jag är nöjd, för jag vill att ännu fler
            ska arbeta. Men att beskriva det som ett misslyckande är det möjligen
            Niklas Wykman som gör. När jag är nere i Bryssel och träffar mina
            kollegor pekar de dock snarare på att vi har den högsta sysselsättningsgraden
            i EU. Och sysselsättningsgraden bland kvinnor, inte minst, är
            rekordartat hög.
          </note>
          <note>
            Interpellationsdebatten var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.58 på förslag av förste vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 19 Svar på interpellation 2018/19:74 om avskaffande av flygets
            skattesubvention
          </note>
          <note type="speaker">
            Anf. 75 Finansminister MAGDALENA ANDERSSON (S):
          </note>
          <note>
            Fru talman! Jens Holm har frågat infrastrukturministern vad regeringens
            strategi är för att avskaffa skattebefrielsen på flygbränsle samt
            om infrastrukturministern avser att verka för att regeringen lyfter
            avskaffandet av skattebefrielsen på flygbränsle till ICAO:s kommande
            ministermöten och inför generalförsamlingen i september.
          </note>
          <note>
            Interpellationen har överlämnats till mig.
          </note>
          <note>
            Ett rimligt sätt att prissätta flygets klimatpåverkan är att
            beskatta flygbränslet. I januariavtalet anges att Sverige ska
            ta ledartröjan för att omförhandla de internationella avtal och
            konventioner som sätter stopp för en beskattning av fossilt flygbränsle.
          </note>
          <note>
            Just nu pågår en analys inom Regeringskansliet om hur detta bäst
            kan göras. Det är för tidigt att i detta läge uttala sig om när
            och i vilket forum som det är mest lämpligt att lyfta frågan,
            men de forum som Jens Holm nämner kan vara relevanta. Att diskussionen
            påbörjas om hur en beskattning av flygbränsle kan möjliggöras
            är rätt väg framåt.
          </note>
          <note type="speaker">
            Anf. 76 JENS HOLM (V):
          </note>
          <note>
            Fru talman! Jag lyssnade tidigare på finansministern när hon
            debatterade här i kammaren. Angående klimatfrågan sa finansministern
            att våra skolbarn skolstrejkar för att de kräver att vi vuxna
            ska ta vårt ansvar. Finansministern sa också att det är vår generations
            största uppgift att lösa klimatfrågan och lämna över en planet
            till våra barn och barnbarn som de kan leva goda liv på.
          </note>
          <note>
            Jag stämmer helt och fullt in i finansministerns ord från den
            tidigare debatten här i kammaren.
          </note>
          <note>
            Flygets utsläpp är ju ett område som är väldigt problematiskt
            ur ett klimatperspektiv. Vi vet att flygets utsläpp har mer än
            fördubblats bara under de senaste 20 åren och kan öka med ytterligare
            300–700 procent fram till 2050 om ingenting görs.
          </note>
          <note>
            Vi i Sverige flyger flera gånger mer än världsgenomsnittet, och
            om man räknar in både inrikes- och utrikesflyg är de samlade utsläppen
            ungefär 10 miljoner ton i Sverige – lika mycket som våra 5 miljoner
            privatbilar står för. Detta håller inte ur ett klimatperspektiv.
          </note>
          <note>
            Ett problem med att vi flyger så mycket är faktiskt att flyget
            inte tar sitt fulla klimatansvar. Det är väldigt billigt att flyga,
            och det främsta skälet till att det är så billigt är att flyget
            är subventionerat av våra skattepengar. Flygbranschen betalar
            till exempel inte skatt för det bränsle man använder, till skillnad
            mot andra transportslag som betalar skatt för det bränsle eller
            den el och energi som man använder sig av.
          </note>
          <note>
            EU:s miljöbyrå har konstaterat att bara detta skatteundantag
            på bränsle motsvarar en förlust på 200–300 miljarder svenska kronor
            varje år. Varje år subventionerar vi alltså flyget i EU med 200–300
            miljarder svenska kronor. I Sverige handlar det om en subvention
            på ungefär 8 ½ miljard svens ­ ka kronor.
          </note>
          <note>
            Det här går dock att ändra på. Att flyget har ett skatteundantag
            för sitt bränsle är reglerat inom det internationella luftfartsorganet
            ICAO. Man antog 1944 den så kallade Chicagokonventionen som slår
            fast att länder inte får ta ut någon skatt på bränsle för flygningar
            mellan olika länder.
          </note>
          <note>
            Det är precis här jag vill höra att regeringen har en strategi
            för att detta skatteundantag ska tas bort. Det brådskar! Om regeringen
            ska kunna ändra någonting under den här mandatperioden är det
            i år man måste presentera en strategi.
          </note>
          <note>
            I april har ICAO ett nytt rådsmöte, och mellan den 24 september
            och den 4 oktober är det dags för generalförsamling. Generalförsamling
            hålls inte varje år, och det är på generalförsamlingen, Magdalena
            Andersson, som Sverige kan verka för en fö rändring av Chicagokonventionen,
            vilken gör att flyget i dag inte betalar skatt på det bränsle
            man använder. Det fordras två tredjedelars majoritet, så det krävs
            alltså inte enhällighet. Men ska Sverige kunna samla ihop det
            är det dags att börja agera.
          </note>
          <note>
            Därför är jag besviken på det korta svaret från finansministern,
            fru tal ­ man. Finansministern säger att man fortfarande analyserar
            frågan och att man inte nu kan säga när man har en strategi för
            att flygets skattesubven ­ tion ska avskaffas. När kommer den
            strategin och i vilket forum? Är det på ICAO:s generalförsamling
            nu till hösten som ni kommer att driva detta, Magdalena Andersson?
          </note>
          <note type="speaker">
            Anf. 77 Finansminister MAGDALENA ANDERSSON (S):
          </note>
          <note>
            Fru talman! Jag uppskattar verkligen Jens Holms engagemang i
            den här frågan, ett engagemang som jag delar helt. Det är helt
            orimligt som vi har det i världen i dag att det transportslag
            som är sämst för klimatet är det som vi inte kan ta ut bränsleskatter
            på. Det är helt orimligt och någonting som vi verkligen behöver
            förändra.
          </note>
          <note>
            Därför tycker jag att det är så bra att det finns ett så tydligt
            och bra stöd i riksdagen för att Sverige ska driva den linjen.
            Dels har vi januariavtalet, dels är det tydligt att Vänsterpartiet
            står bakom den här delen av januariavtalet, vilket betyder att
            vi har en betryggande majoritet i Sveriges riksdag för att Sverige
            ska kunna driva frågan.
          </note>
          <note>
            Vi vet ju att om vi ska komma till rätta med klimatproblemen
            måste vi också se till att ha rimliga styrmedel så att konsumenter
            kan göra väl avvägda val. I dagsläget styr vi faktiskt konsumenterna
            helt fel när vi tar ut klimatskatter på andra transportsätt men
            inte på det som är sämst för klimatet. Det här är alltså en fråga
            som vi kommer att driva starkt.
          </note>
          <note>
            En strategi för exakt när, var och på vilka möten som vi bedömer
            att detta kommer att vara bäst att ta upp utarbetas just nu. Det
            görs inte på Finansdepartementet, utan det görs av dem som är
            på ICAO:s möten. Men så fort strategin är klar kommer naturligtvis
            Sverige att börja arbeta för att få så många så möjligt att ställa
            sig bakom förslaget. Exakt på vilka möten detta kommer att ske
            återkommer vi till.
          </note>
          <note type="speaker">
            Anf. 78 JENS HOLM (V):
          </note>
          <note>
            Fru talman! Jag har här i min hand 720 kronor. Det är den summa
            som finansministern, jag och alla andra svenskar – spädbarn, pensionärer,
            vem som helst – finansierar flyget med i form av en skattesubvention
            som inne ­ bär att flyget inte betalar skatt på det drivmedel
            som används vid såväl nationella som internationella flygningar.
            Och det här är bara den skatte ­ subvention som gäller drivmedlet.
            Till detta kommer ytterligare subventio ­ ner som flygindustrin
            får både i Sverige och internationellt.
          </note>
          <note>
            Förutom att detta är en klimatfråga är det också en finansiell
            fråga. Det här är ju pengar som skulle kunna användas för att
            till exempel rusta upp järnvägen, se till att vi har bra nattåg
            till kontinenten, sänka priserna för tåget, få en bättre kollektivtrafik
            i hela landet och så vidare.
          </note>
          <note>
            Men ska vi nå dithän måste vi få bort det här skatteundantaget,
            och jag tycker fortfarande, fru talman, att det inte känns helt
            övertygande att höra finansministern när hon säger att man fortf
            arande internt analyserar vilket slags strategi man ska ha och
            i vilka sammanhang som man ska driva detta.
          </note>
          <note>
            Jag tycker att det är bra att finansministern delar problemsynen
            och, som jag förstår finansministern, liksom jag vill avskaffa
            den här subven ­ tionen. Men om det ska göras, Magdalena Andersson,
            är det nu till hösten på ICAO:s generalförsamling som slaget står.
            Det är då Sverige har möj ­ lighet att uppnå två tredjedelars
            majoritet för att ändra i artikel 24 som säger att vi inte får
            ta ut någon skatt på det bränsle som luftfarten använder sig av.
          </note>
          <note>
            Det är alltså i september och början av oktober som mötet i generalförsamlingen
            äger rum. Ifall man inom regeringen ska fortsätta att analysera
            en strategi och bestämma sig för i vilka forum som man ska driva
            den här frågan blir jag verkligen oroad. Under hur lång tid ska
            det ske? Jag tror att man då tappar chansen att driva den här
            frågan.
          </note>
          <note>
            Strategin borde förstås ha varit klar här och nu. Först gäller
            det att vinna ett stort förtroende inom EU-kretsar. Där har vi
            28 röster, eller 27 om Storbritannien lämnar EU. Sedan handlar
            det om att bygga ett stort förtroende runt om i världen för att
            ICAO:s regelverk ska ändras. Jag tror att det är fullt möjligt,
            för Chicagokonventionen kom till strax efter andra världskriget.
            Då fanns det inget Parisavtal och ingen klimatmedvetenhet. Nu
            förstår alla det fullkomligt bisarra i att luftfarten inte betalar
            skatt för det bränsle som man använder sig av.
          </note>
          <note>
            Jag vill ge finansministern en chans till att vara lite tydligare.
            När får vi se en klar och tydlig strategi för hur Sverige ska
            sätta kraft bakom orden och verka internationellt för att flygets
            skatteundantag ska tas bort så fort som möjligt? Är det på ICAO:s
            generalförsamling nu till hösten som Sverige tänker driva frågan?
          </note>
          <note>
            Jag vill också veta om man kommer att driva den här frågan inom
            EU. EU har ju ett energiskattedirektiv som säger ungefär samma
            sak som ICAO:s regelverk, nämligen att man inte får ta ut skatt
            på flygningar. Även det direktivet måste ändras. Då behöver vi
            en klar strategi. Den borde ha varit färdig redan nu.
          </note>
          <note type="speaker">
            Anf. 79 Finansminister MAGDALENA ANDERSSON (S):
          </note>
          <note>
            Fru talman! Att energiskattedirektivet behöver förändras är någonting
            som Sverige driver hur som helst, för det är gammalt och omodernt
            och behöver moderniseras utifrån de förutsättningar som vi har
            i dag.
          </note>
          <note>
            Precis som Jens Holm säger är den regel som finns i ICAO från
            en helt annan tid, långt innan man kände till de klimatförändringar
            som vi ser i dag. Med den utveckling som vi ser, där klimatförändringarna
            tycks få snabbare och större konsekvenser än vad vi kanske hade
            befarat, brådskar det naturligtvis på att genomföra den här typen
            av förändring.
          </note>
          <note>
            Jens Holm och regeringen har precis samma uppfattning i frågan,
            nämligen att det här är en förändring som måste komma till stånd.
            Vi vill naturligtvis se detta så fort som möjligt, men precis
            som Jens Holm påpekar finns det många länder som behöver övertygas.
            Här behöver man naturligtvis också fundera på vilket sätt som
            är allra bäst att arbeta på. Det är bra att man har en väl genomtänkt
            strategi för hur man ska nå allra största framgång, och en sådan
            håller just nu på att utarbetas. Jag delar helt Jens Holms uppfattning
            att detta brådskar. Det kan mycket väl bli så att man kommer fram
            till att mötet i höst är en lämplig tidpunkt. Det är precis detta
            som man jobbar med nu, för att kunna nå framgång. Men det finns
            verkligen ingen anledning att dra detta i långbänk. Här behöver
            vi komma framåt, för det är många länder som vi behöver övertyga.
          </note>
          <note>
            Något som dock är bra redan här och nu är att vi kan se till
            att den flygskatt som den förra regeringen tillsammans med Vänsterpartiet
            införde i Sverige inte avvecklas på det sätt som föreslogs i Moderaternas,
            Kristdemokraternas och Sverigedemokraternas budgetbeslut i riksdagen.
            Det är en viktig väg framåt. Nästa vecka kommer också flygskatt
            att vara någonting som diskuteras på finansministermötet i Bryssel.
            Det händer saker även i den delen. Men det bästa vore naturligtvis
            om man så snabbt som möjligt kunde få till en förändring i ICAO:s
            regler.
          </note>
          <note type="speaker">
            Anf. 80 JENS HOLM (V):
          </note>
          <note>
            Fru talman! Jag välkomnar att regeringen verkar för att reformera
            energiskattedirektivet, som EU har. Det är gammalmodigt, precis
            som finansministern säger. Det är inte anpassat till de utmaningar
            som klimatförändringen ställer oss inför.
          </note>
          <note>
            Det är bra att regeringen driver de här frågorna och att man
            diskuterar flygskattefrågan. Det är bra att flygskatten räddas.
            Som medskick kan jag säga till finansministern att den nederländska
            regeringen arrangerar ett seminarium i juni om flygets utsläpp
            och möjligheter till beskattning och borttagning av skattebefrielsen
            för flygbränsle, om jag inte har missförstått det. Det är viktigt
            att Sverige ställer upp med en stor och tung delegation på den
            konferensen.
          </note>
          <note>
            Jag skulle vilja ha en bekräftelse från finansministern. Finansministern
            säger att regeringen arbetar med att ta fram en strategi för hur
            skattebefrielsen för flyget ska avskaffas. Kommer vi att få en
            sådan strategi presenterad från regeringen, och kommer den att
            presenteras i närtid? Det tycker jag vore väldigt viktigt att
            få ett konkret besked om.
          </note>
          <note>
            Om det inte är på mötet i ICAO:s generalförsamling till hösten
            som man förväntar sig att få igenom det här reformförslaget vet
            jag inte vilket sammanhang som regeringen kan tänka sig kan vara
            mer lämpligt. Men det får finansministern svara på.
          </note>
          <note>
            Precis som finansministern sa tidigare är klimatförändringen
            vår generations största uppgift. Vi måste se till att klimatfrågan
            finns med i alla beslut som vi politiker fattar. Det gäller inte
            minst att se till att flyget tar sitt klimatansvar och att vi
            flyger mindre och transporterar oss på ett hållbarare sätt. En
            borttagning av skattesubventionen är en väldigt viktig del i det.
          </note>
          <note type="speaker">
            Anf. 81 Finansminister MAGDALENA ANDERSSON (S):
          </note>
          <note>
            Fru talman! Jag vill tacka för interpellationen och för interpellationsdebatten.
            Det känns väldigt bra att det finns ett så brett stöd i Sveriges
            riksdag för att vi behöver vidta ytterligare åtgärder för att
            ta itu med klimatutmaningarna. Det finns en bred riksdagsmajoritet
            för en helt annan politik än den som Moderaterna, Kristdemokraterna
            och Sverigedemokraterna drev igenom i sitt budgetbeslut i höstas
            och som innebär en veritabel slakt av miljöbudgeten. Det är en
            väldigt gammalmodig och tillbakablickande politik. Därför är det
            viktigt att det finns en majoritet i riksdagen som vill göra någonting
            annat, nämligen ta ansvar för klimatet här och nu, inte minst
            för kommande generationers skull.
          </note>
          <note>
            För att det ska lyckas är det viktigt att vi ser till att genomföra
            en klimatomställning som det är möjligt för hela samhället att
            vara med på, oavsett vilka inkomster man har och var i landet
            man bor. Vi ska genomföra en förändring som alla kan vara delaktiga
            i. En viktig del är naturligtvis att vi får en rimligare beskattning
            av flygbränslet och att den subvention som finns i dag inte kommer
            att finnas i framtiden. Men det kräver att man får till förändringar
            i de internationella regelverken, och det är någonting som den
            här regeringen kommer att arbeta för. Exakt hur vi ska göra det
            på allra bästa sätt jobbar vi med här och nu. Vi kommer sedan
            naturligtvis att kunna visa vilka åtgärder vi vidtar och på vilket
            sätt allteftersom detta blir klart.
          </note>
          <note>
            Interpellationsdebatten var härmed avslutad.
          </note>
          <note>
            § 20 Svar på interpellation 2018/19:71 om höjda löner för polisen
          </note>
          <note type="speaker">
            Anf. 82 Statsrådet MIKAEL DAMBERG (S):
          </note>
          <note>
            Fru talman! Johan Forssell har frågat mig om jag avser att genomföra
            riksdagens beslut om en särskild lönesatsning för svensk polis
            och hur jag avser att säkerställa att den särskilda lönesatsningen
            leder till de ökade löner som varit intentionen med satsningen.
          </note>
          <note>
            I den budget som beslutades för 2019 avsattes 360 miljoner kronor
            till polisen för förbättrade villkor. Som Johan Forssell säkert
            har konstaterat har Polismyndighetens anslag för 2019 ökats i
            enlighet med den budget som riksdagen har beslutat om.
          </note>
          <note>
            Det är också allmänt känt att delegeringen av anställdas arbetsvillkor
            inom staten är långtgående. Det har rått enighet i riksdagen om
            denna princip sedan mitten av 1990-talet. Av justitieutskottets
            betänkande avseende utgiftsområde 4 Rättsväsendet framgår följaktligen
            att medlen ska fördelas av Polismyndigheten, som ska samråda med
            berörda parter inom Polismyndigheten.
          </note>
          <note>
            Regeringen är fast besluten att fullfölja den stora resurssatsningen
            på och utvecklingen av Polismyndigheten. Attraktiviteten i polisyrket
            ska förstärkas. Förutom mer resurser måste Polismyndigheten också
            få stöd från andra myndigheter i till exempel arbetet med våra
            utsatta områden samt en effektivare lagstiftning för brottsbekämpning.
            Jag är övertygad om att parterna kan förvalta de ökade resurser
            som Polismyndigheten fått så att organisationen ges möjlighet
            att utveckla löner och andra villkor i förhandlingar med arbetstagarorganisationerna.
          </note>
          <note>
            Det pågår ett arbete inom Polismyndigheten tillsammans med samtliga
            arbetstagarorganisationer för att göra myndigheten än mer attraktiv
            som arbetsgivare. Det är viktigt för att få färre att sluta sin
            anställning och för att få fler lämpliga sökande.
          </note>
          <note>
            Jag kommer naturligtvis att följa upp hur Polismyndigheten använder
            sitt anslag. Jag kommer också att följa upp myndighetens arbete
            med att öka attraktiviteten som arbetsgivare. Jag och regeringen
            agerar med kraft på flera fronter, men själva lönebildningsprocessen
            ska, som riksdagen framhåller, skötas av Polismyndigheten i samråd
            med berörda parter på arbetsmarknaden.
          </note>
          <note type="speaker">
            Anf. 83 JOHAN FORSSELL (M):
          </note>
          <note>
            Fru talman! Tack, ministern, för svaret!
          </note>
          <note>
            Jag har skrivit interpellationen mot bakgrund av att vi har en
            besvärlig situation i Sverige vad gäller just tryggheten och kanske
            framför allt den växande otryggheten. Allt fler människor i vårt
            fantastiska land känner sig otrygga när de går hem från bussen,
            när de går till skolan eller är i skolan eller när de befinner
            sig på sin arbetsplats.
          </note>
          <note>
            Vi såg i fjol tyvärr hur dödskjutningarna i Sverige slog rekord.
            Där rättsstaten tappar kontroll breder just otryggheten ut sig.
            Den här reger ­ ingen är nu inne på sitt femte år. Man har under
            de år man har varit vid regeringsmakten höjt skatter med 60 miljarder
            kronor. Vi kan ändå konstatera att antalet poliser är detsamma
            i dag som när regeringen tillträdde.
          </note>
          <note>
            Jag ska säga någonting positivt om interpellationssvaret. Regeringen
            har satt upp en lovvärd ambition att öka antalet poliser. Det
            behövs. Det är helt uppenbart oavsett vart man än reser någonstans
            i Sverige, vilka poliser man än träffar och vilka människor som
            helst som är anställda inom social ­ tjänsten. De vittnar också
            om detta.
          </note>
          <note>
            Det finns mycket stora behov kopplat till en växande otrygghet
            men inte minst därför att vi de senaste åren haft en väldigt kraftig
            befolkningsökning. Allting annat hade varit märkligt. Men som
            med så mycket annat som är viktigt är det också svårt. Det svåra
            här är inte att säga att man ska ha fler poliser. Det är att säkerställa
            att så också blir fallet.
          </note>
          <note>
            Här är det tyvärr mycket som pekar på att vad vi ser just nu
            är något av en läckande hink. Det är glädjande att allt fler vill
            bli poliser. Men det är ändå alltför många som väljer att lämna
            det viktiga yrket i förtid. I januari i år var det 48 poliser
            som slutade av andra skäl än att gå i pension. Det var 48 stycken.
            Av dem var hälften yngre än 40 år.
          </note>
          <note>
            De borde ha många framgångsrika och viktiga år framför sig i
            polisyrket men väljer i stället att göra någonting annat i livet.
            Det är klart att samhället förändras. Man går kanske inte längre
            ut med guldklockan efter att ha jobbat 35 år. Men detta är helt
            enkelt för dåliga siffror. Det är inte bra. Det kommer att skapa
            väldigt stora problem för att nå upp till den ambition vi har
            om fler poliser.
          </note>
          <note>
            Fru talman! Pengar betyder inte allting. Men jag tror att det
            för många som står och gör sitt karriärval inte är oväsentligt
            vad de faktiskt får i plånboken varje månad. Där är det så som
            ministern mycket väl känner till att riksdagen så sent som i höstas
            fattade beslut i budgeten om att genomföra en särskild riktad
            lönesatsning till landets poliser.
          </note>
          <note>
            Det är inga småpengar det handlar om. Fullt utbyggt skulle det
            i genomsnitt innebära ett tillskott om 3 000 kronor per polis
            och månad. Det kommer som sagt inte att lösa alla problem. Men
            det kommer att vara viktigt för att de i varje fall inte ska söka
            sig bort ifrån polisyrket utan stanna kvar några extra år.
          </note>
          <note>
            Jag blir lite bekymrad när jag läser interpellationssvaret. Frågan
            är inte om Polismyndigheten har fått de här pengarna eller inte
            utan: Kommer pengarna att gå till det som var tänkt, löner, eller
            någonting annat? Jag undrar om Mikael Damberg kan garantera att
            de medel som riksdagen anslagit verkligen kommer att gå till det
            som var tänkt, höjda polislöner, och ingenting annat.
          </note>
          <note type="speaker">
            Anf. 84 Statsrådet MIKAEL DAMBERG (S):
          </note>
          <note>
            Fru talman! Tack, Johan Forssell, för interpellationen! De n
            ger tillfälle att reda ut en del av den osäkerhet som har skapats.
          </note>
          <note>
            I debatten har man låtit påskina att regeringen på något sätt
            fördröjer, försvårar eller inte betalar ut pengar i enlighet med
            riksdagen s beslut. Så är inte fallet. De pengar som riksdagen
            har beslutat om har redan utbetalats till Polismyndigheten.
          </note>
          <note>
            Det är precis som Johan Forssell säger. Det är kraftfulla satsningar
            vi gör i år och de kommande åren på Polismyndigheten. Ambitionen
            är att få polisorganisationen att växa både i antal och i attraktivitet.
            Det är ändå positivt.
          </note>
          <note>
            Ibland blir den politiska debatten väldigt polariserande. Men
            det finns också ett stort värde i att en bred majoritet i Sveriges
            riksdag vill göra kraftfulla satsningar på polisen och kommer
            att genomföra det som också möjliggör bättre villkor.
          </note>
          <note>
            Inte bara regeringen har den ambitionen. Vi har också gjort en
            överenskommelse i 73 punkter där attraktiviteten för polisanställda
            är en viktig del av överenskommelsen. Det blir ett viktigt arbete
            de kommande åren.
          </note>
          <note>
            Det blir lätt till en fråga om jag eller regeringen kan garantera
            hur en viss lönebildning ska gå till. Där måste man vara lite
            försiktig som statsråd om man inte vill bryta mot princip en om
            hur lönebildning går till.
          </note>
          <note>
            Det är lite grann underförstått. Man måste ställa sig frågan
            om Moderaterna har övergivit den inställning som riksdagen har
            haft sedan väldigt lång tid, sedan 90-talet, att parterna sköter
            lönebildningsprocessen.
          </note>
          <note>
            Vi ska inte tro att riksdagen eller för den delen regeringen
            är bäst på att avgöra för en så komplex organisation som Polismyndigheten.
            När den ska växa med 10 000 fler polisanställda och bättre villkor
            är det otroligt viktigt att myndigheten har möjlighet att i förhandlingar
            med parterna avgöra hur attraktiviteten bäst förbättras.
          </note>
          <note>
            Det är den som har kontroll över de lokala förutsättningarna.
            Det handlar inte bara om löner. Det är villkor, semestrar, arbetstidsförläggning
            och många frågor som kommer in i arbetet för att göra polisyrket
            mer attraktivt.
          </note>
          <note>
            Jag ska lite sticka ut hakan här. Man kan välja att offentligt
            utvärdera regeringens insatser under dessa fem år för polislönerna.
            Man kan jämföra med de första fem åren med den förra borgerliga
            regeringen för polislönerna. Man kan jämföra med de senaste fem
            åren under den borgerliga regeringen med de första fem åren för
            oss.
          </note>
          <note>
            Jag utmanar gärna Moderaterna. Under de åtta år som vi har suttit
            när vi kommer till val nästa gång kommer polislönerna att ha ökat
            rejält i Sve ­ rige därför att attraktiviteten måste bli bättre
            i Polismyndigheten för att det ska vara ett attraktivt yrke och
            för att vi ska nå målet om 10 000 fler polis ­ anställda.
          </note>
          <note>
            Det kommer att vara offentlig statistik där man kan följa om
            polislö ­ n ­ erna har gå tt upp eller har gått ned och i fall
            de har ökat mer under vår tid eller under den förra tiden. Det
            kan man göra i stället för att misstänklig ­ göra och ständigt
            försöka hävda att den andra sidan inte gör det de säger.
          </note>
          <note>
            Vi säger att vi ska öka attraktiviteten och förbättra villkoren.
            Det vore nog bättre för Polismyndigheten att det finns en enighet
            i den här salen om inriktningen och att vi låter både arbetstagarorganisationer
            och arbetsgivarorganisationer i statens största myndighet sätta
            löner i Sverige. Jag hoppas att Johan Forssell står fast vid det
            som riksdagen har sagt om detta.
          </note>
          <note type="speaker">
            Anf. 85 JOHAN FORSSELL (M):
          </note>
          <note>
            Fru talman! Jag är övertygad om att inrikesministern har hört
            talas om ordspråket att det är svårt att sitta på två stolar samtidigt.
            Det var vad vi precis fick uppleva i ministerns anförande här
            och nu.
          </note>
          <note>
            Å ena sidan ska politiken tydligen inte lägga sig i och ha några
            som helst synpunkter på hur lönebildningen går till eller anslagen
            till myndigheten. Det var kontentan här. Å andra sidan bara några
            sekunder senare är det tydligen regeringens förtjänst att polislönerna
            ändå har ökat de senaste åren. Jag tror att ministern får fila
            lite på sitt svar.
          </note>
          <note>
            Det handlar inte om mig, Mikael Damberg. Det gör inte det. Det
            handlar inte heller om Moderaterna eller regeringen. Det handlar
            om våra poliser. Det är en grupp som dagligen utför väldigt viktiga
            insatser. Jag skulle säga att den är underbetald kopplat till
            det arbete, det ansvar och de risker som den ofta tar.
          </note>
          <note>
            Riksdagen antog i höstas en budget där en majoritet av kammarens
            ledamöter sa: De här pengarna ska gå till polislöner och ingenting
            annat.
          </note>
          <note>
            När det sedan gäller den exakta fördelningen av detta, vem som
            ska ha vad, om det ska vara baserat på hur många år man har varit
            i yrket, på geografi eller på befattning och kompetens är det
            självfallet någonting som vi, riksdagens ledamöter, eller för
            den delen statsråd i Sveriges regering, inte ska ha några synpunkter
            på. Men vi öronmärker pengarna just till löner.
          </note>
          <note>
            Detta är en viktig skillnad, och jag är helt övertygad om att
            ministern egentligen inser detta. Det är vad frågan handlar om.
            Så länge som medlen inte är öronmärkta kan de gå till löner eller
            till utrustning, lokaler eller vad det nu kan vara. Det är här
            som skon klämmer, för så länge som Mikael Damberg och regeringen
            inte pekar och säger att pengarna ska gå till just löner finns
            risken att de går till någonting annat.
          </note>
          <note>
            Det tycker jag vore väldigt tråkigt, inte bara därför att det
            skulle utmana det beslut som riksdagen har fattat – det är egentligen
            en petitess i sammanhanget – utan därför att det skulle innebära
            att tusentals poliser runt om i Sverige inte får den löneökning
            som riksdagen har fattat beslut om och som jag tycker att de ska
            ha. De förtjänar det.
          </note>
          <note>
            Jag vill återigen ställa min fråga till inrikesministern: Kan
            Mikael Damberg garantera att pengarna går till just det som riksdagen
            har fattat beslut om – till löner till våra poliser och inte till
            någonting annat i Polismyndigheten? Det är precis det som denna
            debatt handlar om.
          </note>
          <note>
            För detta skulle det till exempel kunna krävas att man tydliggör
            en sådan sak i ett regleringsbrev. Regeringen kan fatta beslut
            om det och styra ramarna för sina myndigheter. Sedan kan förhandlande
            parter sköta resten. Men det är precis detta som måste till om
            regeringen nu tycker att våra poliser ska få den löneökning som
            de inte bara har rätt till och förtjänar utan som riksdagen också
            har bestämt. Det är min fråga till Mikael Damberg.
          </note>
          <note type="speaker">
            Anf. 86 Statsrådet MIKAEL DAMBERG (S):
          </note>
          <note>
            Fru talman! Det är viktigt att lyssna på vad interpellanten säger
            efter ­ som han å ena sidan säger att man lovar en viss summa
            i löneökning, å andra sidan att parterna ska förhandla om vem
            som ska få löneökningen och hur mycket det ska vara. Det hänger
            inte riktigt ihop.
          </note>
          <note>
            Jag tycker att det är bra att utvecklingen i debatten går mot
            att det är anslag som går till myndigheten och att det är parterna
            som förhandlar om villkoren. Då har vi kommit långt, för då försvarar
            man den princip som har gällt för hur man ska jobba med myndigheter
            och vilket ansvar parterna har för att sätta lön. Det blir knepigt
            om man gör på ett annorlunda sätt.
          </note>
          <note>
            Johan Forssell vill gärna hoppa över detta, men man kan konstatera
            att anslag till myndigheten spelar stor roll för löneutvecklingen.
            De första fem åren med en socialdemokratiskt ledd regering har
            polislönerna i genomsnitt ökat med 3 700 kronor, medan de tidigare
            ökade i långsammare takt. Jag tycker att det är bra att polislönerna
            nu ökar, och det gör de därför att vi ger polismyndigheterna ökade
            resurser. Annars finns det inga möjligheter att vare sig höja
            lönerna eller att jobba med andra villkor för polisen.
          </note>
          <note>
            Jag tycker också att det är bra att den här debatten har klargjort
            vad som gäller efter den osäkerhet som uppstod inte minst efter
            Moderaternas agerande om att det fanns något slags vilja hos regeringen
            att hålla inne de pengar som riksdagen har beslutat om. Nu har
            vi klargjort att pengarna har gått till myndigheten och att det
            är myndigheten som ska förhandla om löneutvecklingen.
          </note>
          <note>
            Jag tycker att det är en bra princip. Jag kommer att fortsätta
            att slåss för bättre villkor för poliserna så att de får bättre
            förutsättningar men också så att de kan växa som organisation.
            Jag tror att detta är en avgörande fråga för Polismyndigheten
            om man ska lyckas med uppdraget om de 10 000 fler anställda. Om
            man inte gör polisyrket attraktivt kommer inte tillräckligt många
            behöriga att söka sig till polisutbildningarna. Det kan också
            bli så att vi inte får en fortsatt lika positiv utveckling kring
            avhopp, nyrekrytering och återrekrytering som vi behöver hos Polismyndigheten.
          </note>
          <note>
            Både jag och de partier som har ingått i det samarbete som vi
            ibland kallar JA, om 73-punktsprogrammet, är överens om att vi
            ska förbättra villkoren. Men det är också i enlighet med riksdagens
            beslut så att det är parterna som kommer att avgöra exakt fördelning
            av de anslag som man har fått för att utveckla löner och villkor.
            Det vore jättebra om vi kunde vara överens om det också fortsättningsvis
            i Sveriges riksdag.
          </note>
          <note type="speaker">
            Anf. 87 JOHAN FORSSELL (M):
          </note>
          <note>
            Fru talman! Problemet med debatten är inte att Mikael Damberg
            inte svarar på frågor. Problemet är att han svarar på frågor som
            ingen ställer. Men den fråga som interpellationen handlar om och
            den fråga som landets poliser ställer sig är följande: Kan inrikesministern
            garantera att pengarna som riksdagen har anslagit kommer att gå
            till löner och ingenting annat?
          </note>
          <note>
            I den frågan, ministern, räcker det inte att slingra sig eller
            att tala om vad som har hänt under tidigare regeringar. Den handlar
            om här och nu, och den handlar om framtiden. Så länge som regeringen
            inte tar sitt ansvar, vågar peka med hela handen och vågar föra
            in detta i till exempel ett regleringsbrev finns den mycket stora
            och uppenbara risken att pengarna kommer att gå till någonting
            annat. Det är vad debatten handlar om, och det är den fråga som
            Mikael Damberg inte riktigt verkar ha insett eller vilja prata
            om. Men det är vad det handlar om här och nu. Det handlar inte
            om vad som har gjorts tidigare. Ska pengarna gå till löner? Eller
            ska de gå till fordon, till lokaler, till persedlar eller vad
            det nu kan vara? Det är vad det handlar om.
          </note>
          <note>
            Det är jättebra att den nya ministern har höga ambitioner för
            det viktiga polisyrket. Men återigen: Det handlar inte bara om
            att säga rätt saker eller om att ha viljan. Man måste också göra
            rätt saker.
          </note>
          <note>
            Den fråga som jag nu har ställt tre gånger plus en gång i interpella
            ­ tio ­ nen är om Mikael Damberg kan garantera att det blir det
            beslut som riks ­ dagen har fattat så att medlen går till polisens
            löner och ingenting annat. Jag verkar inte få något svar, och
            jag kan leva med det. Men jag undrar vad landets poliser säger
            om det tyvärr ändå blir som det framstår: att ett av den nya inrikesministerns
            första beslut inte är att leverera de höjda polislöner som riksdagen
            har fattat beslut om. Jag beklagar det.
          </note>
          <note type="speaker">
            Anf. 88 Statsrådet MIKAEL DAMBERG (S):
          </note>
          <note>
            Fru talman! Jag kan bara konstatera att under de fem första år
            som vi har suttit i regering har polislönerna ökat med i genomsnitt
            3 700 kronor. Det är mycket mer än tidigare år.
          </note>
          <note>
            Det är en medveten politik att ge Polismyndigheten mer resurser
            så att man kan jobba med löneutvecklingen och göra yrket attraktivt.
            Vi kommer att fortsätta med dessa satsningar i enlighet med riksdagens
            beslut att öka attraktiviteten i polisyrket.
          </note>
          <note>
            Men Johan Forssell låtsas att man har lovat en viss yrkeskategori,
            alla poliser, en viss summa pengar. Han står här och säger detta
            trots att han vet att förhandlingar måste ske mellan parterna
            och att poliser inte bara jobbar i Polismyndigheten utan också
            i Ekobrottsmyndigheten och Säpo. Han vet att man har samma kollektivavtal
            och att villkor och frågor om löner och arbetstider också hänger
            ihop med lönefrågan. Då är vi fruktansvärt nära ett läge där regering
            och riksdag går in och sätter löner i Sverige.
          </note>
          <note>
            Då bryter vi mot en princip som har gällt i Sverige sedan 90-talet,
            där jag har uppfattat att det har funnits en stor och bred enighet
            i Sveriges riksdag om att vi inte gör så. Vi ger resurser, vi
            ser till att myndigheterna kan jobba med de här frågorna och vi
            följer upp att de också gör det i enlighet med de intentioner
            som finns.
          </note>
          <note>
            Det är väldigt tydligt också i interpellationssvaret att frågan
            om villkor för de anställda är en av de frågor som jag avser att
            följa upp hos Polismyndigheten. Jag kan garantera Johan Forssell
            att den här regeringen kommer att fortsätta att satsa på Polismyndigheten
            och att ge bättre förutsättningar för både löner och villkor.
            Än så länge, de första fem åren när vi har haft ansvar, har löneutvecklingen
            varit bättre än under de år då Moderaterna hade ansvar i regeringen.
            Jag tror att vi kommer att fortsätta med det.
          </note>
          <note>
            Men utvärdera mig gärna när det gäller detta och se efter åtta
            år om löneutvecklingen har varit bättre under våra år eller om
            det var bättre tidigare!
          </note>
          <note>
            Interpellationsdebatten var härmed avslutad.
          </note>
          <note>
            § 21 Svar på interpellation 2018/19:84 om spel och beroende
          </note>
          <note type="speaker">
            Anf. 89 Statsrådet ARDALAN SHEKARABI (S):
          </note>
          <note>
            Fru talman! Roland Utbult har frågat mig hur jag avser att säkerställa
            att intentionerna med den nya spellagen ska uppfyllas.
          </note>
          <note>
            Sedan den 1 januari 2019 gäller att alla som erbjuder spel om
            pengar eller ett värde i pengar på den svenska spelmarknaden ska
            ha svensk spellicens och följa svensk spellagstiftning. Det främsta
            syftet med att genomföra reformen är att ta tillbaka kontrollen
            över den svenska spelmarknaden. Det är en viktig förutsättning
            för att kunna motverka spelmissbruk och uppnå ett starkt konsumentskydd.
            Överdrivet spelande kan förstöra människors liv, och åtgärder
            för att skydda mot spelmissbruk är viktiga. Det måttfullhetskrav
            och de andra begränsningar som finns för spelreklam ska följas.
          </note>
          <note>
            Med anledning av reformen gav regeringen Statskontoret i uppdrag
            att följa upp och utvärdera omregleringen av spelmarknaden (Fi2018/01523/OU).
            Myndigheten kommer årligen under fyra års tid att redogöra för
            effekterna av omregleringen på nio områden gällande bland annat
            konsumentskyddet, folkhälsan och den personliga integriteten.
          </note>
          <note>
            Den särskilda utredaren Anna-Lena Sö renson har fått i uppdrag
            (dir. 2018:47) att lämna förslag på åtgärder för att upprätthålla
            en välfungerande spelmarknad. Utredaren får även föreslå andra
            åtgärder som behövs för att stärka regleringen av spelmarknaden.
          </note>
          <note>
            Regeringen har gett tillsynsmyndigheterna Spelinspektionen och
            Konsumentverket i uppdrag att senast den 1 september 2019 rapportera
            vilka åtgärder myndigheterna vidtagit för att se till att licenshavarna
            följer spellagen. Myndigheterna ska också redovisa vilka effekter
            som åtgärderna haft, exempelvis i form av rättelser.
          </note>
          <note>
            Jag kommer att följa utvecklingen noga och därefter ta ställning
            till om ytterligare åtgärder behövs.
          </note>
          <note type="speaker">
            Anf. 90 ROLAND UTBULT (KD):
          </note>
          <note>
            Fru talman! Tack för svaret, ministern!
          </note>
          <note>
            Folkhälsomyndigheten talar om ca 170 000 personer som har spelproblem
            i vårt land. 82 000 barn drabbas, och många närstående. Var femte
            person i det här landet säger att de har någon i sin omgivning
            som har spelproblem.
          </note>
          <note>
            Det ska sägas att spel är ett nöje för de allra flesta. Det är
            dock inte det som vi talar om i dag; det vi debatterar i den här
            interpellationsdebatten är baksidan av spelandet och en mycket
            aggressiv marknadsföring som i slutändan drabbar barn.
          </note>
          <note>
            Den som spelar har själv ett ansvar, men spelbolagen har ett
            avgörande ansvar. Ministern har det yttersta politiska ansvaret,
            och så här sa ministern den 7 juni förra året, samma dag som beslutet
            om det nya spellicenssystemet togs i Sveriges riksdag: ”Svenska
            staten kommer att fullgöra en av de mest grundläggande förpliktelser
            den har gentemot de svenska medborgarna – att säkerställa att
            svensk lag följs i Sverige och att de aktörer som bedriver näringsverksamhet
            gentemot den svenska marknaden följer regelverket och betalar
            skatt i Sverige. Det kommer att vara effekten av det beslut som
            fattas i dag. Effekten av beslutet är också att vi säkerställer
            att vi gör det vi kan för att skydda svenska konsumenter på en
            av de mest riskfyllda marknader som finns, nämligen spelmarknaden.”
          </note>
          <note>
            Jag misstror inte ministerns goda intentioner och goda vilja.
            Nyligen kallade ministern till sig branschens aktörer till ett
            möte på Finansdepartementet. Ministern var inte nöjd med hur spelbolagen
            har tolkat lagen om måttfull marknadsföring, att höga krav på
            måttfullhet ska gälla vid marknadsföring av spel.
          </note>
          <note>
            Ministern säger i sitt interpellationssvar: ”Det måttfullhetskrav
            och de andra begränsningar som finns för spelreklam ska följas.”
            Måttfullhet må vara en dygd, men det är ett relativt begrepp.
            Det är också detta begrepp jag lite grann har hakat upp mig på
            när jag har följt utvecklingen av spelmarknaden och det nya licenssystem
            som vi har tagit fram. Jag var med i utredningsgruppen, och jag
            är nöjd med de kontakter som Finansdepartementet och ministern
            hade med oss i oppositionen under processen.
          </note>
          <note>
            Men vi är också många som vill veta vad som hände på mötet. Hur
            tog organisationerna emot kritiken från ministern? Vad blev resultatet
            av mötet? Och framför allt: Hur ser ministern på läget just nu?
          </note>
          <note type="speaker">
            Anf. 91 Statsrådet ARDALAN SHEKARABI (S):
          </note>
          <note>
            Fru talman! Jag vill rikta ett stort tack till Roland Utbult
            för engagemanget i den här frågan, för samarbetet i samband med
            omregleringen av spelmarknaden under förra mandatperioden och
            även för uppföljningen av detta i och med denna debatt. Jag känner
            glädje när jag kan konstatera att denna typ av engagemang finns
            bland ledamöter med olika partitillhörigheter här i riksdagen.
            Då vet jag att vi i regering och riksdag kommer att kunna fortsätta
            att jobba tillsammans för att säkerställa att vi skyddar de svenska
            konsumenterna. Om det finns några spelbolag där ute som tror att
            de kan fortsätta att agera på ett sätt som utsätter konsumenter
            i riskzonen för allvarlig fara ska de veta att regering och riksdag
            i så fall kommer att agera.
          </note>
          <note>
            Precis som Roland Utbult sa har jag haft ett sammanträde med
            företrädare för de spelbolag som fått ta emot licens att bedriva
            verksamhet på den svenska spelmarknaden. Mitt budskap till dem
            var enkelt: Följ den svenska lagen! Det är svensk lag och inte
            maltesisk lag som gäller från och med den 1 januari. Denna lag
            ska skydda konsumenterna. Det kräver bland annat att ni har måttfull
            marknadsföring gällande marknadsföringens innehåll. Men om ni
            vill vara en hållbar bransch som genom våra riksdagsledamöter
            har svenska folkets förtroende att bedriva laglig verksamhet i
            Sverige måste ni också ta eget ansvar och jobba med självreglering.
            Det innebär att ni måste ta tag i de frågor som handlar om spelreklamens
            utformning och aggressivitet. Vad gäller mängden av och aggressiviteten
            hos spelreklamen är det nämligen svårt att säga att vi har en
            situation där vi kan vara tillfredsställda. Vi kan inte skydda
            våra konsumenter i det här läget.
          </note>
          <note>
            Jag gav spelbranschen fram till den 31 mars på sig att återkomma
            med en självreglering som innebär en märkbar förändring. Om spelbranschen
            inte kommer tillbaka med en sådan förändring som skyddar konsumenterna
            och som innebär att spelreklamens aggressivitet och mängd minskar
            kommer regeringen att agera, tillsammans med den här kammaren,
            för att säkerställa att vi har en lagstiftning som skyddar våra
            konsumenter också vad gäller spelreklam.
          </note>
          <note>
            Jag utesluter i det här läget inga alternativ. Jag vill understryka
            det: inga alternativ. Vi är beredda att vidta de åtgärder som
            krävs för att de svenska konsumenterna ska skyddas.
          </note>
          <note>
            Parallellt med detta har vi också gett de två tillsynsmyndigheterna
            i uppdrag att prioritera tillsynen så att vi får praxis kring
            begreppet måttfull marknadsföring. Vi ska genom domstolar och
            tillsynsmyndigheter sätta de ramar som ska gälla för den svenska
            spelmarknaden i enlighet med lagstiftningen och riksdagens vilja.
          </note>
          <note>
            Jag gör dock bedömningen att det kommer att krävas mer. Antingen
            väljer branschen att ta ansvar och visa att de är beredda att
            vara en hållbar bransch och självreglera, eller också kommer regering
            och riksdag att behöva agera med tvingande lagstiftning.
          </note>
          <note>
            Men en sak är säker: Vi kommer aldrig att svika de svenska konsumenterna
            på spelmarknaden. Vi har återtagit kontrollen efter två decenniers
            vilda västern på spelmarknaden. Det gjorde vi tillsammans med
            den här kammaren, och vi ska fortsätta att jobba tillsammans för
            att skydda konsumenterna.
          </note>
          <note type="speaker">
            Anf. 92 ROLAND UTBULT (KD):
          </note>
          <note>
            Fru talman! Jag tackar minister Ardalan Shekarabi för svaret.
          </note>
          <note>
            Varje ord som ministern säger här förpliktar. Om det som ministern
            nu beskriver blir verklighet är jag den som kommer att vara allra
            gladast i den här kammaren. Jag har sett en del av de baksidor
            som finns på spelbolagens mottagarsida eller kundsida. Det är
            ingen rolig syn och det är inga trevliga berättelser man hör från
            människor som har drabbats.
          </note>
          <note>
            Det som jag tycker är ett viktigt uttryck här och som jag kanske
            inte tror att vi är hundraprocentigt klara med är det här med
            att höga krav på måttfullhet ska gälla vid marknadsföring av spel.
            Måttfullhet är ett ganska relativt begrepp. Det kan ju vara så
            att de egentligen inte bryr sig utan kör på som de har gjort nu
            sedan den 1 januari. Jag tycker att det inte har varit någon större
            skillnad i marknadsföringen mot tidigare. Det här är viktigt,
            och jag hoppas att ministern på något sätt kan utveckla hur man
            ska stadfästa ett uttryck som ”måttfullhet” och sätta något slags
            värdering i uttrycket.
          </note>
          <note>
            Spelbolagens investeringar i reklam har närapå fördubblats de
            senaste två åren. Det kanske är en personlig reaktion, men budskapen
            tycks bli mer och mer provocerande, tvärtemot lagens syfte. Spelbolagen
            lade 7,4 miljarder kronor på spelreklam i Sverige 2018, och inget
            tyder, i alla fall just nu, på att detta minskar. Det räcker att
            man tar tunnelbanan på morgonen här i Stockholm eller slår på
            tv:n så får man se mängder av spelreklam. Alla känner till det
            här, tror jag, och många tycker att det är ett jätteproblem runt
            om i stugorna.
          </note>
          <note>
            ”Säg upp dig på jobbet – köp en lott!” Så står det i en reklam.
            I en annan står det: ”Du måste inte vänja dig.” Och så är det
            en bild på en person som doppar en brödskiva i någon enkel soppa
            i ett väldigt spartanskt kök. Vi vet att det lockas på olika sätt
            att försöka få människor att satsa pengar.
          </note>
          <note>
            Att drabbas av spelberoende är inte fråga om svag karaktär, utan
            det är en sjukdom kopplad till signalsubstansen dopamin som Arvid
            Carlsson fick Nobelpriset för. Offren är som sagt många. I ena
            änden av detta finns entreprenörerna som har upptäckt den här
            enorma marknaden och i andra änden finns de som drabbas.
          </note>
          <note>
            Om det nu är så att spelbolagen fortsätter att trumma på med
            aggressiv reklam långt från måttfullhetens dygd, hur ser ministern
            på att förbjuda reklam så som man till exempel har gjort i Italien?
          </note>
          <note type="speaker">
            Anf. 93 Statsrådet ARDALAN SHEKARABI (S):
          </note>
          <note>
            Fru talman! Vi utesluter inga alternativ. Det var jag väldigt
            tydlig med till spelbranschen i samband med mötet. Det har jag
            också varit tydlig med i kommunikationen både inför och efter
            mötet. Vi utesluter inga alternativ, vilket innebär att vi inte
            heller stänger dörren för att göra en grundlagsändring och införa
            det undantag från tryckfrihetsförordningen som gäller för alkohol
            och tobak i dag också på spelområdet om så behövs.
          </note>
          <note>
            Självklart är det inte förstahandsalternativet för regeringen.
            Vi vill i första hand att branschen tar eget ansvar och självreglerar
            och i andra hand att vi ska ha en lagstiftning om branschen inte
            tar sitt ansvar. Men vi utesluter inte ens ändringar i grundlagen
            om så behövs. Vi har en skyldighet gentemot våra medborgare. Svenska
            staten har återtagit kontrollen över den svenska spelmarknaden
            för att vi ska skydda konsumenterna, och då kan vi inte ha en
            situation där marknadsföringen används aggressivt mot konsumenterna
            och skapar sociala problem.
          </note>
          <note>
            Jag är väldigt glad över att konstatera det här engagemanget
            i riksdagen. Förra mandatperioden hade våra två partier många
            olika konflikter i grundläggande politiska frågor, faktiskt till
            och med i frågor om hur landet ska styras och vilken regering
            vi skulle ha. Men i den här frågan lade vi undan de konflikterna
            och skakade hand och jobbade tillsammans med egentligen samtliga
            borgerliga partier och regeringspartierna och drev igenom den
            här lagstiftningen.
          </note>
          <note>
            Vi kommer att fortsätta att jobba på det här sättet. Jag vill
            säga det här i kammaren så att det antecknas och förs till protokollet
            så att det blir tydligt för medborgarna att den här regeringen
            kommer att agera tillsammans med riksdagen. Jag kommer att besöka
            kulturutskottet inom kort för att redogöra för hur vi arbetar
            med de här frågorna, och vi kommer att ha exakt samma typ av nära
            relation och dialog som vi hade under förra mandatperioden i syfte
            att nå så bred parlamentarisk enighet som möjligt kring de här
            frågorna.
          </note>
          <note>
            Det här är ingen konfliktfråga i svensk politik, utan vi ska
            stå enade i kampen för en sund spelmarknad som skyddar konsumenterna.
          </note>
          <note>
            Vad gäller innehållet i kravet på måttfull marknadsföring anger
            lagstiftaren en hel del exempel på vad som inte är måttfull marknadsföring
            i propositionen om en omreglering av spelmarknaden. Det är inte
            på något sätt en exekutiv lista, utan det är som sagt exempel
            på vad som inte är måttfull marknadsföring. Syftet är att ge de
            rättstillämpande myndigheterna ett handlingsutrymme att kunna
            anpassa utvecklingen av rättspraxis till utvecklingen av marknadsföringen
            inom branschen. I slutändan är det Spelinspektionen, Konsumentverket
            och våra domstolar som sätter gränserna med utgångspunkt i de
            principer som finns i lagstiftningen och i förarbetena till lagstiftningen.
          </note>
          <note>
            Jag är dock övertygad om att det inte kommer att vara tillräckligt
            vad gäller mängd och aggressivitet, utan det här tar sikte på
            själva innehållet, alltså budskapet, i reklamen. Men den totala
            helhetsbilden av marknadsföringen påverkas inte av kravet på måttfullhet
            i den nuvarande lagstiftningen. Där krävs det antingen självreglerande
            insatser eller en lagändring.
          </note>
          <note type="speaker">
            Anf. 94 ROLAND UTBULT (KD):
          </note>
          <note>
            Fru talman! Tack, ministern, för det fortsatta svaret!
          </note>
          <note>
            Jag uppfattar det som att ingenting kan uteslutas. I Italien
            införde man ett förbud mot spelreklam efter att man i en utredning
            såg att 1,3 miljoner människor hade problem med sitt spelande
            och bara 12 000 gick i någon form av behandling, och jag uppfattar
            det som att den möjligheten även kan finnas här om man inte skärper
            sig från branschens sida. Så uppfattar jag det, men ministern
            har ju ett anförande kvar och kan rätta till det ifall det inte
            stämmer.
          </note>
          <note>
            När jag gick hit i dag till den här interpellationsdebatten var
            motivet inte konfrontation. Jag tycker att vi har haft ett bra
            samtal här. Jag är uppfylld av det som Kristdemokraterna lyfte
            fram särskilt under utredningens gång, och det var att det är
            så många personer som har råkat illa ut. Det är många som drabbas.
            Som jag nämnde i början är det 170 000 enligt Folkhälsomyndigheten
            som spelar för mycket och ca 80 000 barn som drabbas och många,
            många andra närstående.
          </note>
          <note>
            Några gör sig en förmögenhet på andra människors olycka, och
            det är en stor mänsklig tragedi att många drabbas. Det är jag
            uppfylld av. Jag måste säga att jag är väldigt tacksam för ministerns
            svar. Protokollet kommer jag att spara och följa upp.
          </note>
          <note>
            Tack för svaren på min interpellation!
          </note>
          <note type="speaker">
            Anf. 95 Statsrådet ARDALAN SHEKARABI (S):
          </note>
          <note>
            Fru talman! Jag vill återigen rikta ett stort tack till Roland
            Utbult för interpellationen, frågeställningen, engagemanget och
            viljan till samverkan i frågan. I den här frågan förenas regeringen,
            samarbetspartierna och även Kristdemokraterna och fler partier
            i kampen för en sund spelmarknad. Det är glädjande.
          </note>
          <note>
            Det var få som trodde att vi skulle lyckas med att omreglera
            spelmarknaden. Men en av orsakerna till att det lyckades var inte
            minst engagemanget från Kristdemokraterna och Roland Utbult. Det
            är värt att nämna och erkänna det här.
          </note>
          <note>
            Precis som jag sa och som Roland Utbult bekräftar kommer vi att
            ha samma förhållningssätt nu. Vi ska jobba tillsammans. Det finns
            ingen anledning att bygga upp ett avstånd mellan riksdag och regering.
            Här jobbar vi tillsammans, följer utvecklingen och vidtar åtgärder.
          </note>
          <note>
            Det som är bra, som jag också sa i interpellationssvaret, är
            att vi har en pågående utredning. Det ger oss möjlighet att låta
            utredningen djupdyka i de rättsliga frågeställningar som är relevanta
            i processen. Skulle det vara på det sättet att det krävs en lagändring
            är den processen redan igång i och med att vi har en sittande
            utredning.
          </note>
          <note>
            Inom ett par veckor får vi också underlag från Statskontoret
            som kommer att ge oss en tydligare bild av hur spelomregleringen
            har påverkat inte minst förhållandena för konsumenter. Då kan
            vi bygga våra slutsatser och vidare åtgärder på kunskap. Vi vet
            också att Folkhälsomyndigheten tar fram underlag som kommer att
            användas av Statskontoret. Där följer vi egentligen spelkonsumenternas
            beteenden på den svenska marknaden, inte minst efter omregleringen.
          </note>
          <note>
            Vi har alltså goda förutsättningar för att göra det som är vår
            plikt: att återta kontrollen över spelmarknaden.
          </note>
          <note>
            Interpellationsdebatten var härmed avslutad.
          </note>
          <note>
            § 22 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2018/19:48 Insolvensregister enligt 2015 års insolvensförordning
          </note>
          <note>
            2018/19:50 Makars och sambors förmögenhetsförhållanden i internatio
            ­ nella situationer
          </note>
          <note>
            2018/19:58 Ny ordning för att främja god sed och hantera oredlighet
            i forskning
          </note>
          <note>
            2018/19:60 Högsta domstolens sammansättning i utlämningsärenden
          </note>
          <note>
            Redogörelser
          </note>
          <note>
            2018/19:RJ1 Stiftelsen Riksbankens Jubileumsfonds årsredovisning
            2018
          </note>
          <note>
            2018/19:RR2 Riksrevisionens redogörelse om revisionsberättelsen
            över Sveriges riksbanks årsredovisning 2018
          </note>
          <note>
            Motion
          </note>
          <note>
            med anledning av prop. 2018/19:45 Avskaffad skattereduktion för
            fackföreningsavgift
          </note>
          <note>
            2018/19:3030 av Tony Haddou m.fl. (V)
          </note>
          <note>
            § 23 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 1 mars
          </note>
          <note>
            2018/19:113 Andning och sondmatning som grundläggande behov
          </note>
          <note>
            av Pia Steensland (KD)
          </note>
          <note>
            till socialminister Lena Hallengren (S)
          </note>
          <note>
            2018/19:114 Utvecklingsledighet
          </note>
          <note>
            av Lars Beckman (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2018/19:115 Åtgärder mot militanta djurrättsaktivister
          </note>
          <note>
            av Ola Johansson (C)
          </note>
          <note>
            till justitie- och migrationsminister Morgan Johansson (S)
          </note>
          <note>
            2018/19:116 Mål för leveranssäkerheten
          </note>
          <note>
            av Mattias Bäckström Johansson (SD)
          </note>
          <note>
            till statsrådet Anders Ygeman (S)
          </note>
          <note>
            den 4 mars
          </note>
          <note>
            2018/19:117 Trygghet i skolan
          </note>
          <note>
            av Robert Stenkvist (SD)
          </note>
          <note>
            till utbildningsminister Anna Ekström (S)
          </note>
          <note>
            § 24 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 1 mars
          </note>
          <note>
            2018/19:335 Lagring av trafikunderrättelseuppgifter
          </note>
          <note>
            av Anders Hansson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2018/19:336 Datainspektionen och GDPR
          </note>
          <note>
            av Anders Hansson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2018/19:337 Arbetsmiljön inom äldreomsorgen
          </note>
          <note>
            av Saila Quicklund (M)
          </note>
          <note>
            till socialminister Lena Hallengren (S)
          </note>
          <note>
            2018/19:338 Handläggningstiderna på Näringsdepartementet
          </note>
          <note>
            av Lars Püss (M)
          </note>
          <note>
            till näringsminister Ibrahim Baylan (S)
          </note>
          <note>
            2018/19:339 Retroaktiva straff för IS-återvändare
          </note>
          <note>
            av Markus Wiechel (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            den 4 mars
          </note>
          <note>
            2018/19:340 Myndigheters konsekvensanalyser
          </note>
          <note>
            av Anders Hansson (M)
          </note>
          <note>
            till statsrådet Mikael Damberg (S)
          </note>
          <note>
            2018/19:341 Brevlådeföretag
          </note>
          <note>
            av Tony Haddou (V)
          </note>
          <note>
            till finansminister Magdalena Andersson (S)
          </note>
          <note>
            2018/19:342 Symbolpolitik för svenska intressen
          </note>
          <note>
            av Markus Wiechel (SD)
          </note>
          <note>
            till statsrådet Ann Linde (S)
          </note>
          <note>
            2018/19:343 Tillgänglighet och digital vård
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2018/19:344 Läkarutbildning och barncancer
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2018/19:345 Nationell utbildning i barnonkologisk vård för sjuksköterskor
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2018/19:346 Nätläkare
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2018/19:347 Kriminella angrepp mot friluftsverksamheter
          </note>
          <note>
            av Kjell-Arne Ottosson (KD)
          </note>
          <note>
            till statsrådet Mikael Damberg (S)
          </note>
          <note>
            § 25 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 4 mars
          </note>
          <note>
            2018/19:276 Återtagande av IS-krigare
          </note>
          <note>
            av Markus Wiechel (SD)
          </note>
          <note>
            till utrikesminister Margot Wallström (S)
          </note>
          <note>
            § 26 Kammaren åtskildes kl. 19.02.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 14 anf.
            45 (delvis),
          </note>
          <note>
            av förste vice talmannen därefter till ajourneringen kl. 15.58
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            ANNA ASPEGREN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ordförande i utskott
          </note>
          <note>
            § 3 Anmälan om vice ordförande i utskott
          </note>
          <note>
            § 4 Meddelande om frågestund
          </note>
          <note>
            § 5 Meddelande om aktuell debatt om hantering av IS-återvändare
          </note>
          <note>
            § 6 Anmälan om promemoria om regeringsbildningsprocessen och
            regeringsskiftet efter valet 2018
          </note>
          <note>
            § 7 Anmälan om fördröjda svar på interpellationer
          </note>
          <note>
            § 8 Ärenden för bordläggning
          </note>
          <note>
            § 9 Svar på interpellation 2018/19:73 om Sverige som innovationsland
          </note>
          <note>
            Anf. 1 Näringsminister IBRAHIM BAYLAN (S)
          </note>
          <note>
            Anf. 2 DAVID JOSEFSSON (M)
          </note>
          <note>
            Anf. 3 Näringsminister IBRAHIM BAYLAN (S)
          </note>
          <note>
            Anf. 4 DAVID JOSEFSSON (M)
          </note>
          <note>
            Anf. 5 Näringsminister IBRAHIM BAYLAN (S)
          </note>
          <note>
            Anf. 6 DAVID JOSEFSSON (M)
          </note>
          <note>
            Anf. 7 Näringsminister IBRAHIM BAYLAN (S)
          </note>
          <note>
            § 10 Svar på interpellation 2018/19:66 om barn som far illa
          </note>
          <note>
            Anf. 8 Socialminister LENA HALLENGREN (S)
          </note>
          <note>
            Anf. 9 JOHAN HULTBERG (M)
          </note>
          <note>
            Anf. 10 Socialminister LENA HALLENGREN (S)
          </note>
          <note>
            Anf. 11 JOHAN HULTBERG (M)
          </note>
          <note>
            Anf. 12 Socialminister LENA HALLENGREN (S)
          </note>
          <note>
            Anf. 13 JOHAN HULTBERG (M)
          </note>
          <note>
            Anf. 14 Socialminister LENA HALLENGREN (S)
          </note>
          <note>
            § 11 Svar på interpellation 2018/19:67 om läkemedelsstatistik
          </note>
          <note>
            Anf. 15 Socialminister LENA HALLENGREN (S)
          </note>
          <note>
            Anf. 16 JOHAN HULTBERG (M)
          </note>
          <note>
            Anf. 17 Socialminister LENA HALLENGREN (S)
          </note>
          <note>
            Anf. 18 JOHAN HULTBERG (M)
          </note>
          <note>
            Anf. 19 Socialminister LENA HALLENGREN (S)
          </note>
          <note>
            Anf. 20 JOHAN HULTBERG (M)
          </note>
          <note>
            Anf. 21 Socialminister LENA HALLENGREN (S)
          </note>
          <note>
            § 12 Svar på interpellation 2018/19:68 om läkemedelsförsörjning
          </note>
          <note>
            Anf. 22 Socialminister LENA HALLENGREN (S)
          </note>
          <note>
            Anf. 23 JOHAN HULTBERG (M)
          </note>
          <note>
            Anf. 24 Socialminister LENA HALLENGREN (S)
          </note>
          <note>
            Anf. 25 JOHAN HULTBERG (M)
          </note>
          <note>
            Anf. 26 Socialminister LENA HALLENGREN (S)
          </note>
          <note>
            Anf. 27 JOHAN HULTBERG (M)
          </note>
          <note>
            Anf. 28 Socialminister LENA HALLENGREN (S)
          </note>
          <note>
            § 13 Svar på interpellation 2018/19:89 om bistånd till personer
            utan rätt att vistas i landet
          </note>
          <note>
            Anf. 29 Socialminister LENA HALLENGREN (S)
          </note>
          <note>
            Anf. 30 ELISABETH BJÖRNSDOTTER RAHM (M)
          </note>
          <note>
            Anf. 31 Socialminister LENA HALLENGREN (S)
          </note>
          <note>
            Anf. 32 ELISABETH BJÖRNSDOTTER RAHM (M)
          </note>
          <note>
            Anf. 33 Socialminister LENA HALLENGREN (S)
          </note>
          <note>
            Anf. 34 ELISABETH BJÖRNSDOTTER RAHM (M)
          </note>
          <note>
            Anf. 35 Socialminister LENA HALLENGREN (S)
          </note>
          <note>
            § 14 Svar på interpellationerna 2018/19:43, 44 och 45 om nedläggningen
            av Kronofogdens kontor på mindre orter
          </note>
          <note>
            Anf. 36 Finansminister MAGDALENA ANDERSSON (S)
          </note>
          <note>
            Anf. 37 TONY HADDOU (V)
          </note>
          <note>
            Anf. 38 ULLA ANDERSSON (V)
          </note>
          <note>
            Anf. 39 Finansminister MAGDALENA ANDERSSON (S)
          </note>
          <note>
            Anf. 40 TONY HADDOU (V)
          </note>
          <note>
            Anf. 41 ULLA ANDERSSON (V)
          </note>
          <note>
            Anf. 42 Finansminister MAGDALENA ANDERSSON (S)
          </note>
          <note>
            Anf. 43 TONY HADDOU (V)
          </note>
          <note>
            Anf. 44 HÅKAN SVENNELING (V)
          </note>
          <note>
            Anf. 45 ULLA ANDERSSON (V)
          </note>
          <note>
            Anf. 46 Finansminister MAGDALENA ANDERSSON (S)
          </note>
          <note>
            § 15 Svar på interpellation 2018/19:32 om åtgärder för att göra
            det mer lönsamt för låginkomsttagare att arbeta
          </note>
          <note>
            Anf. 47 Finansminister MAGDALENA ANDERSSON (S)
          </note>
          <note>
            Anf. 48 MATTIAS KARLSSON i Luleå (M)
          </note>
          <note>
            Anf. 49 Finansminister MAGDALENA ANDERSSON (S)
          </note>
          <note>
            Anf. 50 MATTIAS KARLSSON i Luleå (M)
          </note>
          <note>
            Anf. 51 Finansminister MAGDALENA ANDERSSON (S)
          </note>
          <note>
            Anf. 52 MATTIAS KARLSSON i Luleå (M)
          </note>
          <note>
            Anf. 53 Finansminister MAGDALENA ANDERSSON (S)
          </note>
          <note>
            § 16 Svar på interpellation 2018/19:34 om finansiering av planerade
            reformer
          </note>
          <note>
            Anf. 54 Finansminister MAGDALENA ANDERSSON (S)
          </note>
          <note>
            Anf. 55 MATTIAS KARLSSON i Luleå (M)
          </note>
          <note>
            Anf. 56 Finansminister MAGDALENA ANDERSSON (S)
          </note>
          <note>
            Anf. 57 MATTIAS KARLSSON i Luleå (M)
          </note>
          <note>
            Anf. 58 Finansminister MAGDALENA ANDERSSON (S)
          </note>
          <note>
            Anf. 59 MATTIAS KARLSSON i Luleå (M)
          </note>
          <note>
            Anf. 60 Finansminister MAGDALENA ANDERSSON (S)
          </note>
          <note>
            § 17 Svar på interpellation 2018/19:37 om taket för uppskov med
            reavinstskatt
          </note>
          <note>
            Anf. 61 Finansminister MAGDALENA ANDERSSON (S)
          </note>
          <note>
            Anf. 62 LARRY SÖDER (KD)
          </note>
          <note>
            Anf. 63 Finansminister MAGDALENA ANDERSSON (S)
          </note>
          <note>
            Anf. 64 LARRY SÖDER (KD)
          </note>
          <note>
            Anf. 65 Finansminister MAGDALENA ANDERSSON (S)
          </note>
          <note>
            Anf. 66 LARRY SÖDER (KD)
          </note>
          <note>
            Anf. 67 Finansminister MAGDALENA ANDERSSON (S)
          </note>
          <note>
            § 18 Svar på interpellation 2018/19:56 om sysselsättningseffekter
            av januariöverenskommelsen
          </note>
          <note>
            Anf. 68 Finansminister MAGDALENA ANDERSSON (S)
          </note>
          <note>
            Anf. 69 NIKLAS WYKMAN (M)
          </note>
          <note>
            Anf. 70 Finansminister MAGDALENA ANDERSSON (S)
          </note>
          <note>
            Anf. 71 NIKLAS WYKMAN (M)
          </note>
          <note>
            Anf. 72 Finansminister MAGDALENA ANDERSSON (S)
          </note>
          <note>
            Anf. 73 NIKLAS WYKMAN (M)
          </note>
          <note>
            Anf. 74 Finansminister MAGDALENA ANDERSSON (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 19 Svar på interpellation 2018/19:74 om avskaffande av flygets
            skattesubvention
          </note>
          <note>
            Anf. 75 Finansminister MAGDALENA ANDERSSON (S)
          </note>
          <note>
            Anf. 76 JENS HOLM (V)
          </note>
          <note>
            Anf. 77 Finansminister MAGDALENA ANDERSSON (S)
          </note>
          <note>
            Anf. 78 JENS HOLM (V)
          </note>
          <note>
            Anf. 79 Finansminister MAGDALENA ANDERSSON (S)
          </note>
          <note>
            Anf. 80 JENS HOLM (V)
          </note>
          <note>
            Anf. 81 Finansminister MAGDALENA ANDERSSON (S)
          </note>
          <note>
            § 20 Svar på interpellation 2018/19:71 om höjda löner för polisen
          </note>
          <note>
            Anf. 82 Statsrådet MIKAEL DAMBERG (S)
          </note>
          <note>
            Anf. 83 JOHAN FORSSELL (M)
          </note>
          <note>
            Anf. 84 Statsrådet MIKAEL DAMBERG (S)
          </note>
          <note>
            Anf. 85 JOHAN FORSSELL (M)
          </note>
          <note>
            Anf. 86 Statsrådet MIKAEL DAMBERG (S)
          </note>
          <note>
            Anf. 87 JOHAN FORSSELL (M)
          </note>
          <note>
            Anf. 88 Statsrådet MIKAEL DAMBERG (S)
          </note>
          <note>
            § 21 Svar på interpellation 2018/19:84 om spel och beroende
          </note>
          <note>
            Anf. 89 Statsrådet ARDALAN SHEKARABI (S)
          </note>
          <note>
            Anf. 90 ROLAND UTBULT (KD)
          </note>
          <note>
            Anf. 91 Statsrådet ARDALAN SHEKARABI (S)
          </note>
          <note>
            Anf. 92 ROLAND UTBULT (KD)
          </note>
          <note>
            Anf. 93 Statsrådet ARDALAN SHEKARABI (S)
          </note>
          <note>
            Anf. 94 ROLAND UTBULT (KD)
          </note>
          <note>
            Anf. 95 Statsrådet ARDALAN SHEKARABI (S)
          </note>
          <note>
            § 22 Bordläggning
          </note>
          <note>
            § 23 Anmälan om interpellationer
          </note>
          <note>
            § 24 Anmälan om frågor för skriftliga svar
          </note>
          <note>
            § 25 Anmälan om skriftligt svar på fråga
          </note>
          <note>
            § 26 Kammaren åtskildes kl. 19.02.
          </note>
          <note>
            Tryck: Elanders Sverige AB, Vällingby 2019
          </note>
        </div>
      </body>
    </text>
  </TEI>
</teiCorpus>
