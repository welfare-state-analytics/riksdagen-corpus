<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--74</head>
          <docDate when="2003-03-19 00:00:00">2003-03-19 00:00:00</docDate>
        </div>
      </front>
      <body>
        <div>
          <note>
            19.00 - 20.36
          </note>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------
          </note>
          <note>
            1 § Beslut om ärende som slutdebatterats den
          </note>
          <note>
            12 mars
          </note>
          <note>
            BoU4 Planfrågor m.m.
          </note>
          <note>
            Punkt 4 (Grönområden m.m.)
          </note>
          <note>
            1. utskottet
          </note>
          <note>
            2. res. 2 (kd)
          </note>
          <note>
            Votering:
          </note>
          <note>
            246 för utskottet
          </note>
          <note>
            30 för res. 2
          </note>
          <note>
            29 avstod
          </note>
          <note>
            44 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 47 m, 41 fp, 24 v, 3 c
          </note>
          <note>
            För res. 2: 30 kd
          </note>
          <note>
            Avstod: 15 c, 14 mp
          </note>
          <note>
            Frånvarande: 13 s, 8 m, 7 fp, 3 kd, 6 v, 4 c, 3 mp
          </note>
          <note>
            Roger Karlsson (c) anmälde att han avsett att avstå från att
            rösta men markerats ha röstat ja.
          </note>
          <note>
            Punkt 5 (Handelsändamålet i detaljplan)
          </note>
          <note>
            1. utskottet
          </note>
          <note>
            2. res. 4 (m, fp)
          </note>
          <note>
            Votering:
          </note>
          <note>
            219 för utskottet
          </note>
          <note>
            87 för res. 4
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 1 fp, 30 kd, 24 v, 18 c, 14 mp
          </note>
          <note>
            För res. 4: 47 m, 40 fp
          </note>
          <note>
            Frånvarande: 12 s, 8 m, 7 fp, 3 kd, 6 v, 4 c, 3 mp
          </note>
          <note>
            Punkt 6 (Extern handel)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            3. res. 7 (mp)
          </note>
          <note>
            Förberedande votering:
          </note>
          <note>
            27 för res. 6
          </note>
          <note>
            14 för res. 7
          </note>
          <note>
            266 avstod
          </note>
          <note>
            42 frånvarande
          </note>
          <note>
            Kammaren biträdde res. 6.
          </note>
          <note>
            Huvudvotering:
          </note>
          <note>
            240 för utskottet
          </note>
          <note>
            36 för res. 6
          </note>
          <note>
            32 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 47 m, 43 fp, 18 c
          </note>
          <note>
            För res. 6: 24 v, 12 mp
          </note>
          <note>
            Avstod: 30 kd, 2 mp
          </note>
          <note>
            Frånvarande: 12 s, 8 m, 5 fp, 3 kd, 6 v, 4 c, 3 mp
          </note>
          <note>
            Punkt 9 (Brottsförebyggande planering)
          </note>
          <note>
            1. utskottet
          </note>
          <note>
            2. res. 10 (kd, c)
          </note>
          <note>
            Votering:
          </note>
          <note>
            256 för utskottet
          </note>
          <note>
            49 för res. 10
          </note>
          <note>
            1 avstod
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 46 m, 42 fp, 23 v, 14 mp
          </note>
          <note>
            För res. 10: 30 kd, 1 v, 18 c
          </note>
          <note>
            Avstod: 1 fp
          </note>
          <note>
            Frånvarande: 13 s, 9 m, 5 fp, 3 kd, 6 v, 4 c, 3 mp
          </note>
          <note>
            Punkt 12 (Lokalisering av mobiltelefonmaster och kraftledningar,
            m.m.)
          </note>
          <note>
            1. utskottet
          </note>
          <note>
            2. res. 14 (mp)
          </note>
          <note>
            Votering:
          </note>
          <note>
            269 för utskottet
          </note>
          <note>
            14 för res. 14
          </note>
          <note>
            25 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 47 m, 43 fp, 30 kd, 2 v, 15 c
          </note>
          <note>
            För res. 14: 14 mp
          </note>
          <note>
            Avstod: 2 v, 3 c
          </note>
          <note>
            Frånvarande: 12 s, 8 m, 5 fp, 3 kd, 6 v, 4 c, 3 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            2 § Särskilt anordnad debatt om sysselsättningen
          </note>
          <note type="speaker">
            Anf. 1 Statsrådet HANS KARLSSON (s):
          </note>
          <note>
            Fru talman! Målet för den socialdemokratiska arbetsmarknadspolitiken
            är en väl fungerande arbetsmarknad med full sysselsättning och
            god ekonomisk tillväxt. För att nå målet är politikens huvuduppgift
            att medverka till att arbetssökande snabbt sammanförs med lediga
            platser, att öka de arbetslösas kompetens, att stödja dem som
            har svårast att få ett arbete och att ge inkomsttrygghet under
            en övergångsperiod vid ofrivillig arbetslöshet. Denna huvudinriktning
            för arbetsmarknadspolitiken ligger fast.
          </note>
          <note>
            Arbetsmarknadspolitiken ska bidra till tillväxt, sysselsättning
            och ett konkurrenskraftigt näringsliv men samtidigt skapa förutsättningar
            för flexibilitet, trygghet och delaktighet i arbetslivet. Genom
            ett effektivt platsförmedlingsarbete som tillsammans med kompetenshöjande
            insatser och övriga åtgärder leder till att arbetslösa kan konkurrera
            om lediga jobb och aktivt söka arbete ökas omställnings- och anpassningsförmågan
            på arbetsmarknaden. På så sätt kan arbetsmarknadspolitiken främja
            rörlighet på arbetsmarknaden och bidra till ökad sysselsättning
            och bättre matchning mellan utbud och efterfrågan samtidigt som
            inflationsdrivande flaskhalsar undviks.
          </note>
          <note>
            För att klara det och för att klara målsättningen om att andelen
            sysselsatta ska öka till 80 % år 2004
          </note>
          <note>
            har arbetsmarknadspolitiken lagts om till en tydligare tillväxtfrämjande
            riktning. Vi har kommit en god bit på väg genom att en förskjutning
            av insatserna skett från praktikåtgärder till matchning och utbildning.
          </note>
          <note>
            Vidare har arbetslöshetsförsäkringens effektivitet förbättrats.
            Rättstryggheten för dem som är beroende av försäkringen har ökat.
            Insatserna för dem som har svårast att få ett arbete och stärks,
            främst via införandet av aktivitetsgarantin.
          </note>
          <note>
            Men situationen på arbetsmarknaden står dock inför några större
            utmaningar den kommande tiden. Vi måste bryta den ökande ohälsan.
            Vi måste öka integrationen av invandrare på arbetsmarknaden. I
            det korta perspektivet måste vi se till att arbetslösheten inte
            tillåts öka i en fortsatt lågkonjunktur. Särskilt noga måste man
            bevaka ungdomsgruppen. I det längre perspektivet måste vi se till
            att öka utbudet av arbetskraft för att upprätthålla ekonomisk
            tillväxt och välfärd trots att stora generationer då går i pension.
          </note>
          <note>
            När det gäller den ökade ohälsan i arbetslivet har en rad åtgärder
            vidtagits tidigare, till exempel det elvapunktsprogram som presenterades
            hösten 2001.
          </note>
          <note>
            Just nu arbetar vi mycket intensivt, och en rad åtgärder för
            att underlätta sjukskrivnas återgång till arbetslivet genomförs.
            Bland annat kommer en ny proposition att läggas på riksdagens
            bord i morgon. Dess syfte är att underlätta kontakten med och
            återgången till arbetslivet för den som är sjuk.
          </note>
          <note>
            Utgångspunkten är att i större utsträckning fokusera på människors
            arbetsförmåga än på arbetsoförmågan. Vi vet också att för en del
            av dem som i dag är sjukskrivna är den bästa åtgärden en möjlighet
            att byta arbetsgivare. Därför har Riksförsäkringsverket och Arbetsmarknadsverket
            fått i uppdrag att se över om AMS kan ta ett större ansvar för
            rehabiliteringen av sjukskrivna som har anställning.
          </note>
          <note>
            När det gäller integrationen av invandrare på arbetsmarknaden
            har också flera åtgärder genomförts och genomförs. Dessa har redan
            visat sig effektiva.
          </note>
          <note>
            För första gången sedan 1970-talet har sysselsättningsgraden
            ökat påtagligt de senaste åren och närmat sig den för totalbefolkningen.
            Arbetet fortsätter.
          </note>
          <note>
            Så sent som för en dryg vecka sedan presenterade jag en ny arbetsmarknadspolitisk
            proposition som till stor del tog sikte på att öka invandrares
            möjlighet att komma in på arbetsmarknaden. Bland annat avsätts
            särskilda personer på arbetsförmedlingarna, cirka 300
          </note>
          <note>
            särskilda arbetsförmedlare, som specifikt ska arbeta med att
            coacha invandrare in på arbetsmarknaden. Ett sådant stöd har visat
            sig vara den mest effektiva åtgärden för att komma in på arbetsmarknaden.
          </note>
          <note>
            Propositionen innebär också en möjlighet till bristyrkesutbildning.
            Den vänder sig särskilt till personer med utländsk högskoleexamen
            som inte arbetar inom sitt utbildningsyrke men som genom kompletterande
            utbildning bedöms kunna ta arbeten som ligger mer i nivå med deras
            kunskaper och kompetens. Det finns många exempel. Det kanske enklaste
            är taxichaufförer som egentligen är utbildade till exempelvis
            civilingenjörer och som med särskilt stöd skulle kunna gå till
            arbeten som mer motsvarar deras utbildningsnivå. Jag vill också
            nämna att en arbetsgrupp etablerats tillsammans med Svenskt Näringsliv
            för att se hur vi gemensamt tar ett ansvar för att ta till vara
            de resurser som gruppen invandrare besitter och som vi inte har
            råd att vara utan.
          </note>
          <note>
            När det gäller det arbetsmarknadspolitiska läget finns det anledning
            att hålla ett vakande öga på utvecklingen. I en orolig värld finns
            det anledning att tro att konjunkturen sviktar, vilket naturligtvis
            påverkar sysselsättningen. Särskilt noga vill jag vara med att
            hålla koll på arbetslösheten i ungdomsgruppen.
          </note>
          <note>
            Vi följer självklart utvecklingen mycket noga och vidtar de åtgärder
            som kan tänkas behövas. Jag kan försäkra er om att en socialdemokratisk
            regering kommer att göra allt för att se till att inte arbetslösheten
            återigen skjuter i höjden. Sett i ett något längre perspektiv
            är jag dock inte särskilt oroad. På bara några års sikt kan vi
            se kommande stort behov av arbetskraft. Stora generationer 40-talister
            kommer att gå i pension. Ett stort behov av arbetskraft kommer
            då att uppstå som vi måste lyckas fylla för att upprätthålla en
            god ekonomisk tillväxt och med det förutsättningarna för ett utbyggt
            välfärdssamhälle.
          </note>
          <note>
            Vi måste helt enkelt ta vara på alla resurser som finns tillgängliga
            och matcha dem rätt mot det arbetsutbud som kommer att finnas.
          </note>
          <note>
            För att klara dessa utmaningar behövs en effektiv arbetsmarknadspolitik.
            Vi har i dag en väl fungerande arbetsmarknadspolitik, men visst
            finns det mer som kan göras bättre.
          </note>
          <note>
            Vi behöver effektivisera matchningsprocessen ytterligare. Vi
            behöver ytterligare öka kvaliteten i aktivitetsgarantin, och intentionerna
            bakom förändringarna i a-kassan måste fullföljas. Den socialdemokratiska
            arbetsmarknadspolitiken har visat att den är effektiv. Vi lyckades
            med det som ingen trodde var möjligt. Vi halverade arbetslösheten.
            Vi är stolta över det arbetet, men det går naturligtvis att göra
            ännu mer. Vårt mål är full sysselsättning.
          </note>
          <note>
            Min avsikt är att fortsätta arbetet med att bygga en stark och
            effektiv arbetsmarknadspolitik med uppgift att nå det målet.
          </note>
          <note type="speaker">
            Anf. 2 BO LUNDGREN (m):
          </note>
          <note>
            Fru talman! Debatten i dag är föranledd av att arbetslösheten
            stiger vecka för vecka, att nyföretagandet har sjunkit till bottennivå
            och att sjukfrånvaron de senaste åren har exploderat. Allt färre
            försörjer alltfler.
          </note>
          <note>
            När en och en halv miljon människor varje dag inte går till jobbet
            är det lite förvånande att Hans
          </note>
          <note>
            Karlsson talar om att det rör sig om konjunkturproblem och att
            det är någonting som snabbt löser sig självt. Det är ungefär så
            regeringen har hanterat det mesta på ekonomins område. Vi ska
            bara lita till konjunkturen, eller som Göran Persson sade i Dagens
          </note>
          <note>
            Industri: Konjunkturen svänger nog lagom till valet.
          </note>
          <note>
            Vad det sedan innebär för intresset för att låta konjunkturen
            svänga tidigare och göra något åt det kan ju var och en fundera
            över.
          </note>
          <note>
            Vi har alltså varje dag en och en halv miljon människor i Sverige
            som inte går till jobbet. 800 000
          </note>
          <note>
            människor och några fler är sjukskrivna, arbetslösa, i åtgärder,
            finns inte längre med i statistiken eller är invandrare som inte
            har fått jobb. En och en halv miljon människor - där ligger problemet!
            Det är inget konjunkturproblem. Situationen urholkar välståndet
            och gör det svårare att finansiera offentliga åtaganden.
          </note>
          <note>
            Vi ser nu hur man vrider sig i regeringen och budgettricksar
            för att klara utgiftstaket och alla vallöften som håller på att
            brytas. Det är en följd av att man har missat det grundläggande,
            nämligen goda villkor för arbete och företagande. Det är det som
            krävs. Om vi ska vända utvecklingen ska det vara mer av företagande
            och mer av arbete. Då blir lågkonjunkturen mildare och då blir
            högkonjunkturen starkare. Men regeringen gör tvärtom.
          </note>
          <note>
            Det är egentligen betecknande, fru talman, att det är arbetslivsminister
            Hans Karlsson som företräder regeringen i debatten. Hans ansvar
            är framför allt att med arbetsmarknadspolitik och allt vad det
            kan vara sopa upp efter en misslyckad politik. Samtidigt är ju
            näringsminister Leif Pagrotsky fullt sysselsatt med att avveckla
            kärnkraften, vilket försämrar energiförsörjningen, försvårar möjligheterna
            för en god miljö och höjer elpriserna. Allt detta gör att det
            blir färre jobb och sämre förutsättningar för företagen. Bosse
            Ringholm slår vakt om dubbelbeskattning, extra avkastningsbeskattning
            och de hårda reglerna på både skatteområdet och andra när det
            gäller småföretagen. Han tittar på när skatten på arbete höjs
            mer än någon gång tidigare under lång tid i kommuner och landsting.
            Det blir dyrare att anställa och det lönar sig mindre att arbeta.
          </note>
          <note>
            Och Hans Karlsson själv - vad vill han? Jo, han vill fördyra
            för både de mindre och större företagen, men det drabbar de mindre
            hårdast. De ska ta hand om människor som är anställda. Det läggs
            en ökad börda på de mindre företagen när det gäller sjukersättningarna.
            Det är helt fel politik på två sätt. Det ena är att det höjer
            kostnaderna och gör det krångligare och besvärligare speciellt
            för de mindre företagen, som behöver bli fler och som behöver
            växa. Det andra är att man genom den politiken straffar ut människor
            som arbetsgivaren upplever att det är en risk att anställa.
          </note>
          <note>
            Men det handlar egentligen inte om att göra något åt sjukfrånvaron,
            utan det handlar om att få ned belastningen så att man kan genomföra
            en del av vallöftena. Man gör alltså på många områden tvärtemot
            det som egentligen behövs. Det som behövs är att förbättra företagandets
            villkor. Det handlar om en insikt som socialdemokratin egentligen
            aldrig har haft, i varje fall inte under de senaste decennierna.
          </note>
          <note>
            Det är ert stora problem.
          </note>
          <note>
            Jag kommer så väl ihåg när Bosse Ringholm talade om att han är
            beredd att tänka sig att sänka en bolagsskatt, skatten på byggnader,
            maskiner och inventarier, när vi redan har en konkurrenskraftig
            bolagsskatt i Sverige! Men han var inte beredd att göra någonting
            åt ägandebeskattningen, det vill säga beskattningen av de människor
            som avgör om det blir några nya företag och om det blir någon
            expansion.
          </note>
          <note>
            Det är ju människor av kött och blod som funderar på att starta
            företag och det är människor av kött och blod som driver dagens
            företag. Det är när de känner att förutsättningarna är tillräckligt
            bra som de startar företag, anställer fler och expanderar. Det
            är därför som vi måste eliminera överbeskattning. Vi måste ta
            bort det krångel som drabbar småföretagen allra hårdast. Vi måste
            se till att vi får en trygg energiförsörjning och ingen avveckling
            i förtid av en bra och miljövänlig energikälla.
          </note>
          <note>
            Det handlar också om arbetets villkor. Det måste löna sig bättre
            att arbeta. Det är alldeles uppenbart att mycket av sjukfrånvaron
            är helt genuin - människor som har drabbats av fysiska skador
            eller som, framför allt i den offentliga sektorn, känner att deras
            inflytande över arbetssituationen är för dålig och att valet av
            en ny arbetsgivare inte finns där. Det kan vi rätta till genom
            snabbare rehabilitering och genom att vi får en situation där
            människor upplever att de påverkar sin egen situation.
          </note>
          <note>
            Men det finns också missbruk. Hans Karlsson och jag förde en
            diskussion i TV i går om detta. Hans
          </note>
          <note>
            Karlsson förnekar det, men det finns ett missbruk och det missbruket
            måste undanröjas genom att arbete lönar sig bättre. Vi måste se
            till att satsa på alla de andra åtgärderna för att minska sjukfrånvaron.
            När det gäller integrationen handlar det inte bara om att coacha.
            Det handlar också om att se till att byta det bidrag man har i
            dag mot en ersättning för jobb, praktikjobb eller helst reguljärt,
            studier eller en kombination av bäggedera.
          </note>
          <note>
            Fru talman! Jag skulle vilja fråga Hans Karlsson:
          </note>
          <note>
            Finns det någonting som regeringen är beredd att göra för att
            förbättra arbetets villkor och för att förbättra företagandets
            villkor? Annars går det som det har gått hittills. Vi får sämre
            förutsättningar för både välstånd och trygghet.
          </note>
          <note>
            (Applåder)
          </note>
          <note type="speaker">
            Anf. 3 LARS LEIJONBORG (fp):
          </note>
          <note>
            Fru talman! Ministern började med att redogöra för målen för
            den socialdemokratiska arbetsmarknadspolitiken. Det var en djärv
            upptakt, därför att det gör kontrasten mot dagens verklighet så
            mycket starkare. Nu försämras läget på arbetsmarknaden dag för
            dag. Bara sedan valet har 25 000 fler blivit öppet arbetslösa.
            Vi har begärt debatten därför att det är viktigt att skönmålningarna
            från valrörelsen och de skönmålningar som fortfarande pågår ersätts
            av en verklig insikt om hur läget är och vart vi är på väg om
            ingenting görs.
          </note>
          <note>
            Finansministern, som inte deltar i debatten, har varnat för att
            arbetslösheten i år kan gå upp till 5 %.
          </note>
          <note>
            Det är en dramatisk försämring. Nu är ungefär
          </note>
          <note>
            200 000 människor öppet arbetslösa. Jag kommer ihåg när Socialdemokraterna
            i opposition begärde misstroendevotum mot regeringen Fälldin för
            att den inte var tillräckligt aktiv på sysselsättningsområdet.
          </note>
          <note>
            Då var det 99 000 människor som var öppet arbetslösa. Nu är det
            dubbelt så många. På två år, sedan våren
          </note>
          <note>
            -01, har inte ett enda nytt jobb tillkommit i Sverige netto,
            enligt statistiken.
          </note>
          <note>
            Hur tycker Hans Karlsson att en ansvarsfull opposition bör uppträda
            i ett sådant läge? Vi har inga planer på ett misstroendevotum,
            men vi måste naturligtvis lyfta fram verkligheten.
          </note>
          <note>
            Det finns många fällor i statistiken. Jag har nämnt sysselsättning.
            När man säger ordet sysselsättning tror man lätt att det gäller
            de människor som är på jobbet. Men glöm inte bort att som sysselsatta
            räknas också de som har ett jobb men som av någon anledning är
            frånvarande från det jobbet. Kommer vi ihåg det så vet vi att
            läget är ännu mycket värre än vad som framgår av sysselsättningsstatistiken.
          </note>
          <note>
            Den mest robusta siffran är ju egentligen hur många timmar som
            verkligen utförs i arbete, och den siffran låg i slutet på förra
            året 2 % under läget ett år tidigare. Det är ett tecken på vart
            Sverige för närvarande är på väg. Trots IT-boomen och trots att
            vi under många år på 90-talet faktiskt hade en kraftfull högkonjunktur
            kom aldrig den totala arbetslösheten under 6,5 % enligt den officiella
            statistiken, och nu är den redan över 7 %.
          </note>
          <note>
            Det här får naturligtvis mycket negativa följder.
          </note>
          <note>
            Människor hamnar i utanförskap, segregationen tilltar och statsfinanserna
            undergrävs. Vår regering leds av en person som har sagt att den
            som är satt i skuld är inte fri, men nu leder han en regering
            som år efter år lånar upp pengar för att statens budget ska gå
            ihop.
          </note>
          <note>
            Sambandet är ju uppenbart. Svensk ekonomi klarar inte både rekordfrånvaro
            och snabbt stigande arbetslöshet.
          </note>
          <note>
            Vad beror det då på att vi har hamnat i den här situationen?
            Det beror på att vi har haft en regering i åtta år som inte i
            handling satsat på uthållig tillväxt.
          </note>
          <note>
            Storföretagen flyttar ut och småföretagarna slutar helt enkelt.
            Vi får aldrig glömma bort det här sambandet.
          </note>
          <note>
            Ska vi klara välfärden måste det finnas människor som går till
            jobbet och människor som betalar in mer i skatt än vad de får
            ut i bidrag från det offentliga.
          </note>
          <note>
            Skulle alla jobba i den offentliga sektorn skulle skatten vara
            100 %. Det är därför förekomsten av en vital och växande företagsamhet
            är A och O om vi vill slå vakt om välfärden, och det har vi inte
            i dag.
          </note>
          <note>
            Regeringen gör egentligen ingenting för att komma åt de skenande
            sjuktalen - Hans Karlsson talade om ett elvapunktsprogram. Jag
            tror knappt någon kommer ihåg en enda punkt ur det programmet,
            och det hade ju knappast någon effekt heller. Regeringen gör inte
            heller någonting för att främja företagsamheten.
          </note>
          <note>
            I den här debatten skulle Hans Karlsson, på den allra kortaste
            sikten, kunna göra en mycket stor insats, och det är att från
            talarstolen här deklarera att det inte blir någonting av med övervältringen
            av sjukkostnaderna på arbetsgivarna. Det skulle direkt ha en kraftfull
            signaleffekt till Sveriges företagsamhet. Var jag kommer till
            småföretagare i Sverige oroar de sig för detta. De har svårt att
            hålla näsan ovanför vattnet.
          </note>
          <note>
            Vet ni det att i dag kommer 17 företagare att ge upp i
          </note>
          <note>
            Sverige? Jag vet inte exakt vilka affärer som stängs och vilka
            budfirmor som går i konkurs och så vidare, men 17 företagare kommer
            att ge upp i dag, för så har det varit de senaste åren i Sverige.
            Antalet företagare är lägre nu än på många, många år.
          </note>
          <note>
            Förslaget att låta företagarna, arbetsgivarna, betala sjukkostnaderna
            i högre grad är dumt för att det missgynnar de svagaste på arbetsmarknaden
            och det missgynnar småföretagarna. Det är dubbeldumt, och det
            bästa arbetslivsministern kan göra i dag är att berätta att det
            här förslaget nu är slängt i papperskorgen.
          </note>
          <note>
            (Applåder)
          </note>
          <note type="speaker">
            Anf. 4 MARIA LARSSON (kd):
          </note>
          <note>
            Fru talman! Sysselsättning och företagande hör ihop. Om Sverige
            har människor som vill och törs överge en anställning för att
            i stället ta ansvar för sin egen och andras försörjning, som vill
            och törs ta den ekonomiska risk det är att starta företag, skapas
            jobb.
          </note>
          <note>
            Fru talman! Just nu pågår i Jönköping en presskonferens som har
            samband med denna debatt i Sveriges riksdag. Där håller sex företagare
            presskonferens. De kommer från Gnosjöregionen, och rubriken på
            deras presskonferens är: Vill regeringen slå undan benen för företagandet.
          </note>
          <note>
            De här företagarna håller på att starta ett upprop.
          </note>
          <note>
            De är djupt upprörda över det aviserade förslaget om en utökad
            sjuklöneperiod. De upplever att den arbetsmiljö som finns på deras
            företag långt ifrån alltid har samband med den sjukfrånvaro som
            de ska finansiera. De är bekymrade över att många inte har marginaler
            för den kostnadsökning som de befarar. De ställer följande fråga
            i sin pressinbjudan: Hur kommer företagen att påverkas av ett
            förslag som snarare försvårar än underlättar för företagandet?
            Den frågan vill jag vidarebefordra här i dag direkt till Hans
          </note>
          <note>
            Karlsson. Kommer regeringens sjuklöneförslag, som läggs på bordet
            i morgon, att skapa fler eller färre jobb? Det är den fråga som
            har högst aktualitet för den här dagens debatt. Den kommer att
            vara av avgörande betydelse för antalet jobb framöver i Sverige.
          </note>
          <note>
            Konjunkturinstitutets färska rapport om lönebildningen i Sverige
            säger i klartext följande: Om vi ska klara sysselsättningen är
            två saker viktiga i det här landet. För det första att Sverige
            inte kan fortsätta att ha en löneökningstakt som ligger över Europas.
            Och för det andra att företagens kostnader för sjukfrånvaro och
            rehabilitering inte ökar. Ändå är det precis detta som regeringen
            nu tänker genomföra. Det är, fru talman, ett klockrent självmål.
          </note>
          <note>
            Fru talman! Om jag vore en långtidssjukskriven kvinna i den gyllene
            medelåldern som arbetat inom vården, haft problem med ryggen och
            varit långtidssjukskriven ett år, vilken chans skulle jag då ha
            att få ett nytt jobb med det nya sjuklöneförslaget, Hans
          </note>
          <note>
            Karlsson? Vem vågar anställa mig om jag har varit långtidssjukskriven,
            långtidsarbetslös eller har en kronisk sjukdom? Jag kan inte garantera
            att min rygg inte krånglar igen. Jag inser att jag är ett osäkert
            kort att satsa på.
          </note>
          <note>
            Enligt en färsk Temoundersökning tror åtta av tio företagare
            att man kommer att bli mer försiktig med att anställa personer
            med kronisk sjukdom, och det finns ingen skillnad mellan små och
            stora företag. En utökad sjuklöneperiod är ett förslag som har
            en sylvass udd riktad mot alla dem som i dag har det allra svårast
            att ta sig in på arbetsmarknaden. Därför är det ett orättfärdigt
            förslag.
          </note>
          <note>
            Fru talman! Regeringen sätter gärna upp mål. De gör sig bra i
            högtidstal, men nu håller många av de här målen på att gå över
            styr. Man har sagt att 80 %
          </note>
          <note>
            av befolkningen ska utgöra arbetskraften år 2004. Det målet är
            omöjligt att uppnå enligt Konjunkturinstitutet. Arbetslösheten
            ska inte överstiga 4 %. Den ligger i dag på 4,5 %, och siffran
            är i stigande. Vi har lyckats halvera arbetslösheten, säger Hans
            Karlsson i sitt inledningsanförande. Sanningen är den att arbetslösheten
            har sjunkit, men samtidigt har antalet sjukskrivna och förtidspensionerade
            ökat. Regeringen har misslyckats med båda de här målen som man
            har satt upp. Det förvånar mig att Hans Karlsson sover gott om
            nätterna.
          </note>
          <note>
            Det senaste målet är att antalet sjukdagar ska halveras till
            2008. Jag hoppas innerligt att det målet ska uppnås, men jag tvivlar
            starkt på att det kan ske med de förslag som hittills visats upp
            från Regeringskansliet.
          </note>
          <note>
            Fru talman! Nyföretagandet är lägre än någonsin.
          </note>
          <note>
            Antalet företagare minskar med 6 000 varje år. Sverige ligger
            i bottenligan när det gäller nyföretagande.
          </note>
          <note>
            Bara 7 av 21 län visar någon tillväxt över huvud taget. Därmed
            minskar sysselsättningen. Närmare 30 %
          </note>
          <note>
            av de 250 största företagen har huvudkontoret utomlands. Andra
            flyttar tillverkningen utomlands. Det minskar antalet jobb. Företagande
            och jobb har ett samband.
          </note>
          <note>
            De företagare som i dag startar ett uppror i Småland vill fortsätta
            sin verksamhet i Sverige, men de känner sig hotade i dag. Det
            förslag som läggs fram i morgon är därför av stor betydelse. Min
            fråga till
          </note>
          <note>
            Hans Karlsson är: Blir det fler eller färre jobb med det nya
            sjuklöneförslaget?
          </note>
          <note>
            (Applåder)
          </note>
          <note type="speaker">
            Anf. 5 LARS BÄCKSTRÖM (v):
          </note>
          <note>
            Fru talman! När vi först fick rapporterna om en sämre tillväxt,
            fler arbetslösa och färre jobb än beräknat började journalisterna
            ringa. De frågade: Vad ska ni spara på nu? Då kom jag, fru talman,
            att tänka på en gammal finansminister som en gång skrev: Är vi
            verkligen för fattiga för att arbeta?
          </note>
          <note>
            Vi i Vänsterpartiet började fundera på vad vi politiker kan göra
            för att stimulera till bättre tillväxt och till fler i arbete.
            Fru talman! Glädjande nog blev vi inte ensamma om den här tanken
            utan Moderata samlingspartiet och Folkpartiet tog initiativet
            till den här debatten om sysselsättningen, och jag tackar de här
            två partierna för det.
          </note>
          <note>
            Bo Lundgren har helt rätt: Det löser sig inte av sig självt.
            Vi politiker måsta göra någonting. Men att man ser samma problem
            behöver inte betyda att man har samma lösning. Och om vi ska vara
            helt ärliga, fru talman, ska vi kanske erkänna att inget parti
            har någon genial lösning av Sickan-modell, som kan garantera det
            som behövs: fler i arbete och - däri har
          </note>
          <note>
            Lars Leijonborg helt rätt - fler arbetade timmar. Vi är helt
            överens, Lars Leijonborg, båda vi Larsar här i kammaren.
          </note>
          <note>
            Lars Leijonborg sade också att det finns några fällor i debatten.
            En sådan fälla är tron på att vi kan fixa jobben om vi bara sänker
            skatten på företag och kapital och försämrar de anställdas rättigheter.
            En fälla på en annan kant är att tro att man klarar jobben genom
            att helt enkelt öka de offentliga utgifterna. Det är fällor och
            återvändsgränder.
          </note>
          <note>
            Visserligen kan sänkt skatt och ökade offentliga utgifter ge
            fler jobb, men om priset är svaga offentliga finanser blir glädjen
            kort. Stora underskott måste betalas med höga räntor, som hotar
            framtidens jobb och välfärd. Därför säger vi i Vänsterpartiet
            nej till stora skattesänkningar och galopperande underskott som
            en väg till fler i arbete.
          </note>
          <note>
            Fru talman! Klockan i talarstolen måste gå fel.
          </note>
          <note>
            Det finns ingen möjlighet att jag har talat i fyra minuter.
          </note>
          <note>
            (ANDRE VICE TALMANNEN: Klockan räknar nedåt.)
          </note>
          <note>
            Tack för beskedet! Då är jag nöjd. Klockan klämtar för mig eller
            For whom the bell tolls, som
          </note>
          <note>
            Hemmingway skrev.
          </note>
          <note>
            Vi står fast vid målet om ett offentligt överskott om 2 % av
            BNP över en konjunkturcykel. Just nu är tillväxten sämre än väntat,
            och då kan vi minska sparandet. Men vi är inte i någon lågkonjunktur.
            Sverige har inte drabbats av den eurosjuka som man lider av i
          </note>
          <note>
            Tyskland och Frankrike. Vi ska se till att de offentliga finanserna
            fortsätter att ligga på plus.
          </note>
          <note>
            Vi står också fast vid målet att 8 av 10 ska ha ett jobb på den
            öppna arbetsmarknaden. Då för vi en politik som ger alla en möjlighet
            att bidra till vår gemensamma välfärd. Det är viktigt både för
            individen och för samhället. Vi vet att det inte finns någon enkel
            väg att nå det målet. Jag är beredd att lyssna på förslag från
            andra partier, från parterna på arbetsmarknaden och från alla
            som vill bidra, men då måste andra i sin tur vara beredda att
            ta till vara våra idéer.
          </note>
          <note>
            Vi har till dagens debatt satt upp en lista på 15
          </note>
          <note>
            förslag för att få fler i arbete. Jag har nu bara 3 minuter kvar
            av mina 6 minuter, och då hinner jag inte föredra 15 punkter,
            men jag ska ta upp tre av dem i det här anförandet. Jag hinner
            kanske inte med fler, men jag kommer tillbaka sedan. Vi ska hinna
            med detta och nå målen.
          </note>
          <note>
            Vi ska diskutera i en konstruktiv anda, och ni får lyssna på
            våra förslag. För det första: Gör det lättare att anställa i kommuner
            och landsting! Lars Leijonborg! Vi vet att fler anställda i vård
            och skola inte innebär någon avlastning av budgeten. Vi är helt
            överens om att de självklart inte kan ge en nettoinkomst till
            den offentliga budgeten, men de behövs bland annat för det som
            Maria Larsson var inne på:
          </note>
          <note>
            För att få ned ohälsan kan man inte ständigt drabba och skära
            ned på personalen.
          </note>
          <note>
            Titta på Carin Mannheimers TV-serie om hur det ser ut inom äldrevården!
            Man kan inte bara skära ned den sektorn. Det måste till fler händer
            i vården. Då får vi också mindre ohälsa. Det är faktiskt en hälsosatsning.
          </note>
          <note>
            Vi vill därför permanenta sysselsättningsstödet för kommunerna
            och mjuka upp balanskravet, så att underskott under en period
            kan mötas med överskott andra år. Även kommunerna kan alltså driva
            en typ av konjunkturpolitik.
          </note>
          <note>
            För det andra: Ni i de tre borgerliga partierna har helt rätt
            i att vi måste göra det lättare att anställa i de mindre företagen.
            Vi säger därför att man ska lindra kostnaderna för sjukskrivning
            i de mindre företagen.
          </note>
          <note>
            Maria Larsson tog upp sex företagare i Gnosjö som nu riskerar
            att drabbas av något som de inte gillar. Jag kan förstå dem, men
            de har ju redan drabbats av
          </note>
          <note>
            100 % i sjuklön under de första 14 dagarna. Det är ju ännu tuffare.
          </note>
          <note>
            Jag känner till många småföretag i min region som tycker att
            det här är jättejobbigt. Vi i Vänstern vill lindra detta, och
            vi har en diskussion med regeringen om det. Jag tror att vi kommer
            att nå fram med den - vi är ihärdiga och ger oss inte. Det vore
            en insats, och redan där kan Hans Karlsson ge en liten öppning.
            Alla här förstår att han inte har mandat att förhandla bort budgeten
            för Ringholm, men han kan öppna upp och säga att han har förståelse
            för de här synpunkterna. Det har Ringholm redan gjort, och vi
            är på väg här, Maria Larsson. I den frågan kan ni ge oss i Vänstern
            draghjälp.
          </note>
          <note>
            Att man kompenserar de mindre företagen fullt ut ger i alla fall
            ett högkostnadsskydd. Ge mig nu lite draghjälp från den borgerliga
            sidan och säg att jag har rätt! Jag behöver lite eldunderstöd,
            för det är en stor uppgift att driva på för att stödja de mindre
            företagen.
          </note>
          <note>
            Nu är min talartid nästan slut, och jag får ta upp den tredje
            stora punkten nästa gång. Jag kan ändå antyda lite. Låt oss göra
            samordnade satsningar för levande regioner. Ge högskolan ett fjärde
            uppdrag:
          </note>
          <note>
            arbete och uthållig tillväxt. Satsa på produktutveckling i samverkan
            mellan företag och högskola! Det är en enklare väg att skapa sysselsättning.
            Det enklaste är att utveckla befintliga produkter. Vi håller på
            att göra det i min region i samverkan mellan politiker, företag
            och högskola. Min region består av Trollhättan, Uddevalla och
            Vänersborg.
          </note>
          <note>
            Detta är en oerhört fascinerande tanke, som kan ge jobb. Men
            för att göra en sådan satsning kan vi inte vänta på högskolepropositionen
            eller forskningspropositionen, som kommer om ett eller två år.
            Vi måste göra någonting nu. Låt oss föra en diskussion i konstruktiva
            termer. Då kommer vi att få fler i arbete och fler arbetade timmar.
          </note>
          <note>
            Jag återkommer med fler uppgifter om den tredje punkten.
          </note>
          <note type="speaker">
            Anf. 6 MARGARETA ANDERSSON (c):
          </note>
          <note>
            Fru talman! Arbete befordrar hälsa och välstånd och hindrar många
            tillfällen till synd. Detta lär Luther ha sagt. Därom behöver
            vi inte tvista, men arbete och sysselsättning är det grudläggande
            för oss människor om vi ska trivas och må bra och dessutom kunna
            försörja oss.
          </note>
          <note>
            Men, fru talman, för att sysselsätta människor behövs det företagare
            som kan vara arbetsgivare. I dagens Sverige råder det brist på
            företagare och därmed också brist på sysselsättningstillfällen.
            Socialförsäkringssystemen är inte anpassade för egenföretagare.
          </note>
          <note>
            Kvinnors företagande är alldeles för lågt i Sverige, och det
            är bland annat det som gör att vi har en väldigt låg ökning av
            antalet nya företag.
          </note>
          <note>
            Möjligheterna till arbetskraftsinvandring är väldigt begränsade,
            vilket gör att företag slås ut. De får inte tillgång till den
            arbetskraft som de faktiskt behöver.
          </note>
          <note>
            Om man är anställd och tänker starta ett eget företag blir man
            i dag avskräckt från att göra det eftersom man som företagare
            har mycket sämre socialförsäkringsvillkor när man blir sjuk, skaffar
            barn eller blir arbetslös. Reglerna säger att man ska dela inkomsten
            med 365, alltså antalet dagar per år, om man som egen företagare
            blir arbetslös eller sjuk. Man får sedan 1/365-del per dag i ersättning.
            Det är klart att man då funderar mer än en gång innan man förverkligar
            den idé som för det första skulle kunna leda till min egen försörjning
            och för det andra kanske också till en annan människas försörjning.
            Kanske leder den också till ett storföretag. Vi vet inte vilka
            efterföljare till Lars Magnus Ericsson som går och trampar på
          </note>
          <note>
            Sveriges gator och vägar i dag, och det är risk för att vi heller
            aldrig får se honom eller henne. I stället för
          </note>
          <note>
            Lars Magnus kan hon den här gången heta Linnea
          </note>
          <note>
            Margareta.
          </note>
          <note>
            Om man ändå startar det här företaget och det inte går riktigt
            så bra som man hade hoppats, får man verkliga problem med a-kassan.
            Företaget ska vara vilande och får inte göra någonting åt dig
            under tiden.
          </note>
          <note>
            Det skulle kanske gå att rekonstruera, men det sätter a-kassereglerna
            stopp för.
          </note>
          <note>
            Dessutom finns risken att din hustru eller make drabbas av problem,
            om också hon eller han blir arbetslös eller sjuk och på ett eller
            annat sätt varit inblandad i företaget. Här kräver Centerpartiet
            lika villkor, men vad gör regeringen? Man talar om förenklingar,
            men varför kommer det inte några konkreta förslag till exempel
            från arbetsmarknadsministern?
          </note>
          <note>
            Kvinnor som vill starta företag - vi kan tänka på
          </note>
          <note>
            Linnea Margareta - kan ha många goda idéer. Lars
          </note>
          <note>
            Magnus hade det knepigt, men Linnea Margareta har det mycket
            knepigare. Lars Magnus hade en gammal moster som lånade honom
            5 000 kr, men på en kvinna som går till banken, till Nutek eller
            ALMI och ber att få låna lite pengar för att starta ett företag
            är kraven mycket större än vad de var på honom.
          </note>
          <note>
            Det krävs att hennes idé ska vara mycket mer hållbar. Det är
            egentligen ganska förvånansvärt att man kräver så mycket mer av
            en kvinna än av en man, när statistiken visar att kvinnliga företagare
            som känner att det inte går avvecklar i tid. De orsakar inte de
            stora kundförluster som många män skulle kunna göra i samma situation.
            Dessutom lånar de inte så stora pengar, utan de klarar sig på
            mycket mindre. De ser ändå till att det blir sysselsättning i
            områden och i branscher som i dag inte sysselsätter några människor.
          </note>
          <note>
            Vi skulle kunna få betydligt fler människor sysselsatta, dessutom
            med jobb som de skulle trivas med och må bra av, om det var lite
            lättare för kvinnor att starta företag.
          </note>
          <note>
            I dag tar vi egentligen bara till vara 60 % av den potential
            som finns i den svenska befolkningen. Vi tar till vara en ganska
            stor del av männens möjligheter men alldeles för liten del av
            kvinnornas. Det är väl inte mer än 30 % av de företag som startas
            i dag som drivs av kvinnor, och det borde vara betydligt mer.
          </note>
          <note>
            Utbildningsfrågorna har vi också tagit upp i den här debatten.
            Där är också kvinnorna drabbade av att inte kunna få den utbildning
            de behöver.
          </note>
          <note>
            Det är några av oss som har valt att stanna hemma med våra barn
            när de är små, och sedan kommer vi tillbaka till en arbetsmarknad
            som är ganska mycket förändrad. Är man då i närheten av 50-årsåldern,
            och kanske har varit tillbaka lite grann men känner att man inte
            orkar - det kan bero på den krånglande ryggen - eller känner att
            man vill gå vidare finns det inte några stora möjligheter. Människor
            som har passerat den gyllene medelåldern har små möjligheter att
            få sina studier finansierade.
          </note>
          <note>
            Det är inte några stora problem, men de borde gå att lösa. Det
            borde ges möjligheter även för lite äldre människor, som kanske
            har 10-15 år kvar i arbetslivet men som i dag inte kan lösa sin
            studiefinansiering. Där sitter vi återigen med människor som riskerar
            att antingen bli arbetslösa eller gå omkring på ett jobb som de
            inte riktigt trivs med och som de riskerar att få sjukdomar och
            skador av. Inte heller här gör regeringen någonting.
          </note>
          <note>
            Centerpartiet kräver lika villkor för alla oavsett ålder att
            få en utbildning så att man kan försörja sig och kan gå vidare
            i ett arbetsliv som kräver ganska mycket i dag.
          </note>
          <note type="speaker">
            Anf. 7 ULF HOLM (mp):
          </note>
          <note>
            Fru talman! Jag ska börja med att tacka Moderaterna och Folkpartiet
            för initiativet till denna debatt.
          </note>
          <note>
            Jag tycker att det är väldigt bra att vi debatterar de här frågorna
            ofta, för det är ett gissel med arbetslöshet och att inte ha full
            sysselsättning.
          </note>
          <note>
            Arbetslösheten ökar. Det finns tendenser till att antalet arbetade
            timmar minskar och att ungdomsarbetslösheten ökar. Det gör att
            vi från Miljöpartiet är oroade. Men vi är inte panikslagna. Vissa
            i den här salen verkar vara något panikslagna över situationen.
          </note>
          <note>
            Så hemska är inte siffrorna. Det är inte heller lika nattsvart
            som vissa vill göra gällande.
          </note>
          <note>
            Då kommer, som vanligt, det stora receptet på hur man ska lösa
            alla problem i Sverige, i stort sett oavsett vad problemet är,
            och det är skattesänkningar.
          </note>
          <note>
            Jag vill meddetsamma säga att vi från Miljöpartiet inte ser skattesänkningar
            som ett recept för att lösa problemen nu. Tvärtom är det väldigt
            viktigt att göra klart att vi inte vill ha några besparingar på
            den viktiga sektorn i landsting och kommuner. Vi behöver inte
            färre personer inom landsting och kommuner, utan vi behöver fler
            personer. Vi behöver fler händer i vården som kan ta hand om våra
            gamla och fler som kan se till att ungdomar får en ordentlig utbildning.
            Det är detta vi måste satsa på. Då går det inte med skattesänkningar,
            för det är alltid de områdena som först drabbas.
          </note>
          <note>
            Hans Karlsson berättade tidigare om de förslag som regeringen
            och vi från Miljöpartiet och Vänsterpartiet har lagt fram inom
            arbetsmarknadspolitiken i den nya propositionen. Det är väldigt
            viktigt att vi satsar på att få in invandrare på arbetsmarknaden
            och att vi gör någonting åt bristyrkesutbildningen. Det är två
            förslag som jag tycker att det är viktigt att framhäva i debatten,
            för det långsiktiga arbetet för att öka sysselsättningen.
          </note>
          <note>
            Jag tycker också att det är viktigt att vi tar fasta på att nyföretagandet
            måste öka. Vi från Miljöpartiet tycker att det är viktigt att
            småföretagaren har bra förutsättningar att kunna utvecklas. Tyvärr
            är reglerna för många småföretag inte särskilt enkla. Många av
            reglerna är utformade för större och medelstora företag, och de
            passar inte in på småföretagen. Dessutom är det inte så enkelt
            att starta ett mindre företag, för det finns så många regler.
            Det drabbar oss som kanske inte riktigt orkar sätta oss och hålla
            på med sådana regler utan vill göra någonting aktivt.
          </note>
          <note>
            Jag kan hålla med om att skatten på arbete måste sänkas. Det
            jobbar vi från Miljöpartiet aktivt med i det som kallas skatteväxling,
            det vill säga att skatten på arbete måste minska medan sådant
            som förstör naturen och miljön ska beskattas hårdare. Det är det
            som kallas skatteväxling, och det är också det som finns med i
            samarbetet mellan Socialdemokraterna,
          </note>
          <note>
            Vänstern och Miljöpartiet.
          </note>
          <note>
            Vi har från Miljöpartiet förslag på andra åtgärder som är viktiga.
            Försöket med friår som nu pågår i tolv kommuner är ett utmärkt
            exempel på detta. Vi pratar mycket om ohälsan och hur tempot i
            arbetslivet ökar.
          </note>
          <note>
            Med friåret ger man en person chansen att göra någonting annat,
            att pröva sina vingar, att ta hand om sina barn och barnbarn eller
            vad som helst. Samtidigt ger man en arbetslös person en chans
            att komma in på arbetsmarknaden under den period som friårstagaren
            är ledig upp till ett år.
          </note>
          <note>
            Detta har varit ett mycket lyckat projekt i de kommuner där det
            finns. Från den 1 januari 2005 ska detta genomföras i hela landet,
            vilket är mycket viktigt.
          </note>
          <note>
            Sjuktalen ökar fortfarande. Det viktigaste där är att vi drar
            ned på tempot. Det är en av de stora åtgärder som vi måste vidta.
            Vi måste slå ned på tempot i arbetslivet för att höja livskvaliteten,
            inte bara i arbetslivet utan under en persons hela tid, det vill
            säga även i livet utanför arbetsplatsen.
          </note>
          <note>
            Vårt stora mål med detta är givetvis sänkt arbetstid, från dagens
            åtta timmar ned till på sikt sex timmar. Det tror jag är väldigt
            viktigt för att vi ska kunna slå ned på arbetstempot, som är ett
            gissel för den ökande ohälsan.
          </note>
          <note type="speaker">
            Anf. 8 Statsrådet HANS KARLSSON (s):
          </note>
          <note>
            Fru talman! Jag ska inledningsvis säga att jag återkommer till
            frågan om småföretagen i mitt nästa inlägg. Ni behöver därför
            inte vänta på det under den här stunden.
          </note>
          <note>
            Jag vill kommentera ett par delar av det som ni har tagit upp
            i debatten.
          </note>
          <note>
            Det har kommit att handla mycket om en fråga som det ännu inte
            finns något förslag till, nämligen huruvida arbetsgivarna ska
            ta någon del av sjukförsäkringskostnaden. Detta diskuteras, och
            jag kan ge ett direkt besked om att det är regeringens önskan
            att vi ska kunna införa en form av sjuklöneansvar för företagen
            som är bredare än det som finns i dag.
          </note>
          <note>
            Då säger Bo Lundgren att vi vill fördyra för företagen. Ja, det
            blir dyrare. Det blir också billigare, därför att vi sänker arbetsgivaravgiften
            samtidigt. Det blir dyrare för dem som är dåliga på att ta hand
            om sina sjuka anställda och som är dåliga på att förhindra dålig
            arbetsmiljö.
          </note>
          <note>
            Det blir billigare för dem som är bra. Det är den andra sidan
            av det. Det är det som vi kallar ekonomiska drivkrafter. Men,
            Bo Lundgren, det som händer i dag är att många arbetsplatser fördyrar
            livet för dem som blir sjuka. För dem blir livet mycket besvärligare
            och framför allt kostsammare. När man blir sjuk tappar man ju
            inkomst. Den inkomst som man har i dag vill Bo Lundgren och Moderaterna
            dessutom sänka ytterligare.
          </note>
          <note>
            Maria Larsson säger att detta kan leda till att man slår undan
            benen på småföretag och på andra företag.
          </note>
          <note>
            Nej, det tror jag inte. Men det som händer i dag är att många
            dåliga arbetsmiljöer och många dåliga arbetsorganisationer slår
            undan benen på de anställda.
          </note>
          <note>
            De blir sjuka.
          </note>
          <note>
            Jag vill fråga er på den borgerliga sidan i debatten: Vilka är
            era förslag? Ni attackerar det som diskuteras just nu och de förslag
            som eventuellt kommer från regeringen. Men vilka är egentligen
            era förslag för att sänka ohälsan? Blir folk friskare av sänkt
            skatt,
          </note>
          <note>
            Bo Lundgren?
          </note>
          <note>
            Det vi vill åstadkomma är att sätta press på företagen för att
            de ska börja göra någonting. Det går att göra i dag. Jag har sett
            många goda exempel på hur man hanterar ohälsan ute på arbetsplatserna.
            Det som då händer är att arbetsgivaren och ledningen bestämmer
            sig för att någonting måste göras. Det är för få som gör detta.
            Det är för få som bestämmer sig. Det andra som görs på de goda
            exemplens arbetsplatser är att man förankrar en strategi bland
            de anställda.
          </note>
          <note>
            Vad är då det första man gör när man ska börja attackera detta
            problem på en arbetsplats? Jo, hör och häpna, man tar reda på
            hur många sjukskrivna man har därför att det vet man inte. Detta
            vittnar företag om. De säger: Vi visste inte hur många som var
            sjukskrivna hos oss. Nu vet vi det, och då kan vi börja jobba
            med det. De skäms när de säger det till mig.
          </note>
          <note>
            Det andra de gör är att ta reda på vilka de sjukskrivna är. De
            vet inte vad de heter, och de skäms när de säger det också. Det
            tredje är att de tar reda på när de sjukskrivna kommer tillbaka,
            så att de kan börja ordna jobben, så att de passar dem som har
            varit sjukskrivna. De skäms också när de säger detta.
          </note>
          <note>
            När de har gjort detta ser de stolta ut och säger:
          </note>
          <note>
            Genom att vi började attackera detta har vi halverat sjukfrånvaron
            på vår arbetsplats på mindre än ett år.
          </note>
          <note>
            Det finns goda exempel runtom i landet på arbetsplatser där man
            har lyckats, och det finns goda exempel på metoder för hur man
            ska gå till väga.
          </note>
          <note>
            Maria Larsson frågar också: Blir det fler eller färre jobb med
            den proposition som kommer i morgon?
          </note>
          <note>
            Det är möjligt att vi har missförstått varandra, Maria
          </note>
          <note>
            Larsson och jag. Den proposition som är aviserad till i morgon
            handlar om att förbättra sjukskrivningsprocessen, öka precisionen
            vid sjukskrivningen. Den handlar inte om sjuklönefrågan. Den avser
            vi att komma med senare. Men frågan kan ju besvaras i alla fall.
            Blir det fler eller färre jobb med de åtgärder vi föreslår?
          </note>
          <note>
            För det första hoppas vi att det blir flera friska.
          </note>
          <note>
            Det är det som är poängen. Men blir det flera friska blir det
            också flera jobb så småningom. Om flera kommer i arbete och vi
            kan använda alla de människor som har kapacitet och lust att jobba
            kommer vi ju också att kunna klara arbetskraftsefterfrågan, som
            uppstår om inte alltför lång tid framöver. Vi kan klara det utan
            att vi får ett flaskhalsproblem, med tryck i lönebildningen, med
            risk för ökad inflation, med risk för ökade räntor eller andra
            åtstramningar som följd.
          </note>
          <note>
            Detta leder till ökad tillväxt, Maria Larsson, om vi klarar arbetskraftsbehovet
            framöver. Det handlar om den potential som finns bland sjuka,
            bland invandrare och bland dem som i dag inte har möjlighet att
            jobba.
          </note>
          <note>
            De kommer att bidra till att öka tillväxten om de kommer i jobb.
            Därmed blir ännu fler sysselsatta. Det är det enkla sambandet.
          </note>
          <note type="speaker">
            Anf. 9 BO LUNDGREN (m):
          </note>
          <note>
            Fru talman! Hans Karlsson säger att det är viktigt att sätta
            press på företagen. Det som den här debatten hittills har visat
            är att det viktigaste är att sätta press på regeringen. Så låt
            oss gemensamt, om vi nu kan skapa en majoritet för det, sätta
            press på regeringen.
          </note>
          <note>
            Jag tänker komma tillbaka till det.
          </note>
          <note>
            Sedan handlar det också om den här gamla LO-
          </note>
          <note>
            mannens bild av verkligheten. Politikerna styr i den offentliga
            sektorn. Där är allting bra. Han säger inte ens "arbetsgivarna".
            Han säger "press på företagen".
          </note>
          <note>
            Ändå är det den offentliga sektorn som är den största syndaren,
            och det är inte så konstigt. Där finns ju oftast inte möjligheten
            att välja en ny arbetsgivare. Vi ser exempel efter exempel på
            att människor mår bättre när det finns alternativ i vården, i
            omsorgen. Det visar undersökningar av Kommunalarbetarförbundet
            och andra. Det är alltså inte i företagen det grundläggande problemet
            finns.
          </note>
          <note>
            Sedan är frågan: Hur ska man se till att man ändå tar ett ansvar
            totalt sett för den situation vi har när det gäller sjukskrivningar?
            Axlas det ansvaret bäst om man har nya kostnader? Det leder till
            ökat krångel och är någonting som företagarna själva avvisar.
          </note>
          <note>
            Hade de tyckt att det här var bra hade de sagt: Ja, men det här
            är jättebra. Låt oss köpa det här förslaget!
          </note>
          <note>
            Men framför allt de mindre företagarna avvisar det.
          </note>
          <note>
            Det finns i grunden ett incitament, framför allt hos de mindre
            företagen, att slå vakt om den arbetskraft som betyder så mycket
            och att verkligen bry sig om dem som jobbar i företaget. Det är
            egentligen det lönsammaste ett företag kan göra för sig självt.
            Men det incitamentet finns oftast inte i den offentliga sektorn.
          </note>
          <note>
            Det som jag tycker är viktigt nu är att syna Lars
          </note>
          <note>
            Bäckström. Jag kan i och för sig - det ska jag säga klart och
            tydligt - tänka mig en kortare sjuklöneperiod än de 14 dagar vi
            har i dag. Jag tycker att det är bra att vi har en period när
            vi har ett ansvar gemensamt från den anställdes sida och från
            företagarna, men det kan mycket väl vara en vecka. Låt oss diskutera
            detta! Men vi kan göra någonting i dag i riksdagen som sätter
            press på regeringen och samtidigt stimulerar företagandet och
            jobben.
          </note>
          <note>
            Lars Bäckström säger så här: Vi är kritiska mot förslaget om
            att arbetsgivarna ska betala mer för sjukfrånvaron. Det kan slå
            mot arbetshandikappade och bromsa viljan att anställa. Det är
            just det vi diskuterar. Det är vad Lars Bäckström säger. Men okej,
            vi kan ju i dag forma en koalition. Fyra borgerliga partier säger
            nej. Ni säger nej. Då behöver Hans
          </note>
          <note>
            Karlsson inte ägna sig åt att diskutera och jobba med det här
            förslaget. Upp till bevis! Vi kan skapa majoriteten nu.
          </note>
          <note>
            Det Hans Karlsson i så fall skulle kunna tänkas göra är att återkomma
            och berätta om det finns någonting som regeringen vill göra för
            att förbättra villkoren för företagande och villkoren för arbete.
            Vi moderater vill inte göra det sämre för den som är sjuk, men
            vi vill göra det bättre och mer lönande för den som vill arbeta.
          </note>
          <note>
            Kommer ohälsan att minska om man ser till att det lönar sig bättre
            att arbeta? Ja. Det är långtifrån alla som i dag missbrukar systemet.
            Det finns väldigt många kvinnor i vården som har haft tunga lyft
            och som behöver en snabbare rehabilitering. Också det har ni misslyckats
            med, och fortfarande släpar ni efter i förhållande till det som
            vi på den borgerliga sidan har föreslagit. Det finns de som mår
            dåligt av förhållandena, av att de inte har inflytande på arbetsplatsen.
          </note>
          <note>
            Det måste man också göra något åt. Det handlar om fler alternativ
            och en bättre situation i offentlig sektor. Men det finns också
            ett missbruk, och det är klart att ju mer det lönar sig att arbeta,
            desto mindre är risken att man missbrukar systemet.
          </note>
          <note>
            Men, Hans Karlsson, nämn några förslag som ni vill genomföra
            för att förbättra företagandets villkor!
          </note>
          <note>
            Det är det grundläggande. Nämn några förslag som ni vill genomföra
            för att förbättra arbetets villkor! Det är en sådan politik som
            behövs, inte en arbetsmarknadspolitik som bara röjer undan efter
            era misslyckanden.
          </note>
          <note type="speaker">
            Anf. 10 LARS LEIJONBORG (fp):
          </note>
          <note>
            Fru talman! Debatten har utkristalliserat ett mycket tydligt
            mönster. Framför allt de borgerliga talarna lägger fram förlag
            om bättre villkor för framför allt de små företagen som kan hjälpa
            till att få fart på sysselsättningen. Den ansvariga ministern
            säger att regeringen vill öka pressen på företagen, och så skildrar
            han ett arbetsliv som jag tror att många av oss inte känner igen.
          </note>
          <note>
            Det finns arbetsgivare som inte har en aning om hur många anställda
            de har, hur många som är på jobbet och hur många som är sjuka
            eller när de sjuka tänker komma tillbaka. Men det är framför allt
            de stora landstingen, de monopolorganisationer som har fått en
            struktur som ingen längre kan överblicka och där mycket personal
            mår mycket dåligt. Det är de monopolstrukturerna vi ska diskutera
            och om vi vill göra någonting åt de arbetsmiljöer som ger upphov
            till sjukdom.
          </note>
          <note>
            Lars Bäckström för in ett helt nytt element i debatten som är
            mycket intressant. Det kanske är så att vi har lagt för stor börda
            på småföretagarna. Då är det mycket intressant att han klargör
            att han absolut inte tänker medverka till en ytterligare försämring
            för småföretagarna.
          </note>
          <note>
            Vad innebär det här förslaget? Vi vet, Hans Karlsson, vad det
            är. Alla småföretagare får å ena sidan sänkt arbetsgivaravgift,
            men å andra sidan ska de svara för sjuklönekostnaderna. Det kan
            man tycka är neutralt, men vad är skillnaden? Jo, skillnaden är
            att risken har privatiserats, för att använda ett ord som vänsterpartierna
            brukar använda med negativa förtecken. Vi i Folkpartiet är ofta
            mycket för privatiseringar. Men om det är något som inte ska privatiseras
            är det just riskerna i samband med sjukdom.
          </note>
          <note>
            Privatisering var en stor fråga före valet. Då talade
          </note>
          <note>
            Vänsterpartiet och Socialdemokraterna emot privatisering. När
            vi talade om privatisering handlade det absolut inte om att privatisera
            socialförsäkringssystemen. Det är en mycket viktig del i vårt
            välfärdstänkande att vi gemensamt ska dela på riskerna för att
            bli sjuka. Om vi tar bort den riskspridningen drabbar det just
            de svagaste. Jag vill verkligen att Lars Bäckström ska vara tydlig:
            Har ni mandat från era väljare att medverka till en privatisering
            av sjukförsäkringssystemet i Sverige? Det är en rak fråga som
            jag tycker att både jag och svenska folket skulle kunna få ett
            rakt svar på. Om svaret på den frågan är nej kan vi få beskedet
            i den här debatten att det inte blir någon privatisering av sjukförsäkringen.
          </note>
          <note>
            Det här har ju prövats i Holland. För flera år sedan genomförde
            man en sådan här kostnadsövervältring på arbetsgivarna. Det har
            inte alls lett till någon minskning av sjukfrånvaron. Om det är
            något annat land i Europa där sjukskrivningarna är ett jätteproblem
            är det just Holland.
          </note>
          <note>
            Att det är så viktigt att prata om det här förslaget beror på
            att det är en skenlösning. Det minskar ett tillfälligt budgettaksproblem
            för regeringen, men det minskar inte ohälsan. Vi har velat tala
            om lösningar som minskar ohälsan. En sådan lösning är att det
            faktiskt finns fler jobb att välja mellan så att man kan hitta
            ett jobb som passar just den enskilda individen.
          </note>
          <note>
            Det finns ett antal andra förslag, bland annat att beta av vårdköerna.
            Jag håller helt med om det. En hälsosatsning kan bidra till att
            minska problemet, men skenlösningar löser naturligtvis ingenting.
          </note>
          <note type="speaker">
            Anf. 11 MARIA LARSSON (kd):
          </note>
          <note>
            Fru talman! Vi fick besked av Hans Karlsson. Det blir dyrare
            för företagen, men det blir nog fler jobb så småningom. Det var
            en lång orsaks- och sambandskedja som målades upp. Jag tror att
            övertron från regeringens sida på sina egna förslag som vanligt
            slår nya rekord.
          </note>
          <note>
            Jag tror inte att det förbättrar möjligheterna ett enda dugg
            för mig, om jag är långtidssjukskriven, att få ett nytt jobb och
            att komma tillbaka till arbetsmarknaden. Jag tror tvärtom att
            det förslag som det skissas på från regeringens sida kommer att
            leda till att alltfler företag väljer att rationalisera sin verksamhet,
            att minska sin personal, att flytta sin tillverkning utomlands
            och att flytta sina huvudkontor utomlands.
          </note>
          <note>
            Det är ett dråpslag mot svenskt näringsliv som man nu planerar
            i departementet.
          </note>
          <note>
            Fru talman! Det är dags att pröva en annan politik, att tänka
            positivt om företag och företagare, därför att det är att skapa
            möjligheter för jobb. Socialdemokraterna har suttit länge utan
            att förmå.
          </note>
          <note>
            Fru talman! I dag är jantelagen förhärskande i det här landet.
            Den ligger som en våt filt över både svenskt arbetsliv och svenskt
            näringsliv. Det Sverige behöver är i stället, låt mig kalla det
            ett trattkantarellklimat för företagande. Ni vet hur det är med
            trattkantareller, när man får syn på en ser man plötsligt massor
            överallt. De poppar upp, och de blir fler och fler för varje dag.
            De växer och blir större och större.
          </note>
          <note>
            Kristdemokraternas recept för ett trattkantarellklimat för näringslivet
            som innebär fler jobb innehåller bland annat följande ingredienser:
          </note>
          <note>
            Naturligtvis först och främst en ändrad attityd, att tala väl
            om entreprenörer, att få dem att vilja och våga satsa. Men sedan
            måste vi också se till att den som vill starta företag eller utveckla
            ett företag hittar pengar att låna. I dag finns inte det riskvilliga
            kapitalet i landet. Inför ett riskkapitalavdrag! Låt privatpersoner
            som ställer sitt kapital till förfogande få göra avdrag. Årets
            avknoppningsföretag heter Erysave. De flyttar nu till USA för
            att hitta sina nödvändiga miljoner och för att kunna utveckla
            sin blodrensningsmaskin. Bättre att överleva i Amerika än att
            dö i Sverige, säger de. Alltför många svenska uppfinningar och
            företagsidéer går den vägen.
          </note>
          <note>
            Skatteförändringar behövs, sänkt arbetsgivaravgift som inte är
            kopplad till ökat sjuklöneansvar. Det behövs i alla fall. Förmögenhetsskatten
            är avskaffad i nästan alla omkringliggande länder. Det bör göras
            också i Sverige. Straffskatten på småföretagare, de så kallade
            3:12-reglerna, har vi inte råd med.
          </note>
          <note>
            Förenklat regelverk är ett uppdrag som regeringen har fått från
            oss här i riksdagen. Det är ett viktigt arbete som kan ha stor
            betydelse för sysselsättningen.
          </note>
          <note>
            Möjlighet att "generationsskifta" företag. Möjlighet till kompetensutveckling
            för människor och ökade forskningsresurser. Det stärker vår konkurrenskraft.
          </note>
          <note>
            Och så måste vi uppmuntra hälsofrämjande arbetsmiljöer. Självklart.
            Men det behövs morötter. Därför måste det vara en självklarhet
            att också massage är avdragsgillt. Det behöver många trötta nackar
            och axlar i dag.
          </note>
          <note>
            Det här är några av de ingredienser som vi kristdemokrater vill
            presentera för ökad sysselsättning och ett hållbart arbetsliv.
            Hur ser Hans Karlssons recept ut? Jag tar fram min receptbok och
            är färdig att skriva ned dem om det kommer några heta tips på
            förändring.
          </note>
          <note type="speaker">
            Anf. 12 LARS BÄCKSTRÖM (v):
          </note>
          <note>
            Fru talman! Det var tänkt att detta skulle vara en debatt om
            tillväxt och fler arbeten, och vi har fått en debatt om ohälsan.
            Men vi tar den debatt som bjuds.
          </note>
          <note>
            Vi är inte noga på det viset.
          </note>
          <note>
            Vi i Vänsterpartiet får svara på frågan om vi kommit överens
            med regeringen och Miljöpartiet om att vi ska införa ekonomiska
            drivkrafter i ohälsoarbetet. De som först slog in på den vägen
            var faktiskt de borgerliga partierna, tror jag, med arbetsgivarperioden.
            Som Bo Lundgren sade: Vi kanske tog i för mycket. Ja, Bo Lundgren,
            sent ska syndaren vakna.
          </note>
          <note>
            Ni tog i för mycket där, för det är ännu jobbigare. Det regeringen
            funderar på är 25 %. Ni har 100 % i 14
          </note>
          <note>
            dagar. Det är det som är knäckande för jättemånga småföretagare
            som jag har talat med. 100 % för en liten företagare! Frisören
            blir sjuk och du får jobba ihop till två löner om du har en anställd.
            Ge oss lite stöd så ska vi lindra det! Regeringen håller på och
            funderar på detta. Då ser man att det finns en stor opinion.
          </note>
          <note>
            Men det måste finnas någon drivkraft, har vi sagt.
          </note>
          <note>
            Till exempel, har vi sagt i Vänsterpartiet, kan man införa en
            belastning för de företag som inte sköter sig.
          </note>
          <note>
            Enligt lagen ska man lämna en rehabiliteringsplan, det är väl
            inom åtta veckor, Hasse Karlsson? Där kan vi tänka oss att sätta
            in en åtgärd.
          </note>
          <note>
            Men vi kan också se på andra idéer. Jag läser själv förslagen
            från LO, TCO och SACO. De har lite andra varianter än den regeringen
            funderar på. Men vi i
          </note>
          <note>
            Vänstern lyssnar alltid på löntagarrörelser som TCO,
          </note>
          <note>
            SACO och LO. Det är viktigt för oss. Men det är klart att vi
            ska lyssna på Svenskt Näringsliv och företagarna också. Vi kan
            inte göra något i total konfrontation.
          </note>
          <note>
            Vi får söka fram praktiska lösningar. Läkarförbundet hade ett
            inspel, vi måste ju göra något. Ni har ju rätt i er kritik på
            många punkter, men ni har ju inget annat recept.
          </note>
          <note>
            Jag hade kalas nyligen. Man kan ha ett hur roligt kalas som helst
            om man struntar i vad det kostar, men man måste räkna och se vad
            det kostar. Er nota kommer att bli hiskligt dyr med karensdagar,
            sänkta ersättningsnivåer och minskade bidrag till vården. Det
            finns olika varianter på olika håll. Privatisera trafikförsäkringen
            vill ju Folkpartiet och Moderaterna göra.
          </note>
          <note>
            Alltså kan jag inte bara obetingat säga ja till era förslag.
          </note>
          <note>
            Maria Larsson frågar vad som är vårt recept.
          </note>
          <note>
            Vänsterpartiets recept finns utdelat i bänkarna. Så här ser vårt
            recept ut för vad vi kan göra för att underlätta för de små och
            medelstora företagen. Här, Maria
          </note>
          <note>
            Larsson, är vår receptbok. Jag tror att det blir en ganska bra
            svampstuvning av detta. Man kan göra rödsoppen ätlig om man använder
            den här boken.
          </note>
          <note>
            Vi har också pratat om tillväxten. Vad vi vill lyfta fram är
            vår tredje punkt, forskningen på IT-sidan, som nu håller på att
            falla sönder när Ericsson har misskött sig och inte klarar av
            sina satsningar. Den nivån måste vi upprätthålla.
          </note>
          <note>
            Jag har också tagit upp patenträtten. Att låta högskolor och
            universitet få patenträtt till forskningen kan fortare få ut produkterna
            i produktionen. Som det är nu äger forskningen detta individuellt.
            Någon kanske säger att nu vill vi socialisera patenträtten, men
            detta har faktiskt gjorts i USA och Storbritannien och gett bra
            dynamik till näringslivet.
          </note>
          <note>
            Maria Larsson var inne på regionalt riskkapital -
          </note>
          <note>
            helt rätt. Vi har vårt recept för det, nämligen att använda Almi
            tillsammans med AP-fonderna. Det är en idé som LO-huset har funderat
            på - det tror jag Hasse
          </note>
          <note>
            Karlsson känner till - och som vi från Vänsterpartiet tycker
            är en konstruktiv idé.
          </note>
          <note>
            Vi kan göra mycket om vi satsar på samverkan mellan politik,
            högskola och näringsliv på regional nivå. Där finns en väldigt
            stor drivkraft, och det var det jag var inne på. Västra Götaland
            har ett projekt som vi ledamöter kan titta på. Gnosjö är ett bra
            exempel som Maria Larsson var inne på. Men vi måste se till att
            få det mer högteknologiskt om vi ska klara framtidens utmaningar.
          </note>
          <note>
            Naturligtvis ska vi också bekämpa ohälsan. Men vi kommer en bit
            på vägen här, märker ni det, när det gäller de mindre företagen
            och de första 14 dagarna.
          </note>
          <note>
            Nu väntar vi bara på mer draghjälp från Folkpartiet och kd. Vi
            har redan fått det från Moderaterna. Det kan Hasse Karlsson ta
            med sig hem till huset.
          </note>
          <note type="speaker">
            Anf. 13 MARGARETA ANDERSSON (c):
          </note>
          <note>
            Fru talman! Arbetets organisation är ett problem på arbetsmarknaden
            i dag. Det är alldeles för många som inte känner delaktighet i
            planeringen och utformningen av arbetet. De blir otrygga och känner
            utanförskap på arbetsplatsen. Man har inte grepp om hur mycket
            som ska göras och vilka resurser man har för att göra det, och
            då är risken stor att man hamnar i oro, depressioner och till
            slut utbrändhet. Man känner också att man inte har tillräckliga
            resurser.
          </note>
          <note>
            När folk är borta från arbetslivet gör de inte så förfärligt
            mycket. De är sjuka och kostar sjukskrivningspengar. Att rekrytera
            vikarier kostar både tid och pengar. Det blir också produktionsminskningar
            i företagen eftersom den som är nyanställd inte kommer in lika
            snabbt som den som jobbat ett tag. Man brukar räkna med att det
            tar ett år innan folk har kommit in på ett nytt arbete.
          </note>
          <note>
            Det finns många företag och offentliga arbetsgivare som har hittat
            lösningar på de här problemen. De låter arbetstagarna vara delaktiga
            och ser till att det finns tillräckliga resurser för att utföra
            jobbet. Ett systematiskt arbetsmiljöarbete är ett ansvar för företagare
            och fackliga organisationer tillsammans. Om man kan genomföra
            detta, om man kan hitta de problem som finns och lösa dem tillsammans,
            kan man komma väldigt långt.
          </note>
          <note>
            Att ha rimliga krav och utmaningar på arbetet är stimulerande,
            men känns kraven fullständigt omöjliga blir man i stället deprimerad
            och orolig och alltihop blir övermäktigt. Här har alltså arbetsgivarna,
            oavsett om det är enskilda företag eller offentlig sektor, tillsammans
            med de fackliga organisationerna ett gemensamt arbete att komma
            fram till de här lösningarna.
          </note>
          <note>
            Då kommer jag in på detta med sjuklöneperioderna. Jag tror heller
            inte så mycket på idén att bara lägga över en del, vilket regeringen
            räknar med att det kommer förslag om, direkt på arbetsgivarna.
            Däremot kan jag tänka mig ekonomiska styrmedel så att man i stället
            för att lägga på nya pålagor ser till att plocka bort en del av
            kostnaderna från arbetsgivarna när de har lyckats sänka sjuktalen.
            Då skulle man få en morot utan att ha mer av piska. Att människor
            är sjuka och borta från arbetslivet innebär ju en stress också
            för arbetsgivaren, och jag tror att detta skulle vara ett bättre
            sätt att möta dessa problem. Då skulle man också få arbetsgivare
            och arbetstagare att jobba tillsammans, vilket skulle vara positivt.
            Fler människor skulle orka vara kvar på arbetsmarknaden, fler
            människor skulle vara sysselsatta och vi skulle få den ekonomiska
            tillväxt som vi så väl behöver i det konjunkturläge där vi befinner
            oss just nu.
          </note>
          <note>
            Över huvud taget finns det många detaljer som skulle underlätta
            för många små företag. Vi kunde ta bort en del av de regler och
            det krångel som finns, både kring sjukskrivning och också på andra
            områden. Bland annat kräver vi från samhällets sida en oerhörd
            massa statistik. Det är väldigt bra att det finns statistik. Vi
            kan lösa mycket och få svar på många frågor genom denna. Men man
            skulle ju från samhällets sida kunna samordna de här frågorna.
            I stället för att svara på samma fråga från 17 olika myndigheter
            kunde man ge ett svar till en myndighet, och sedan fick myndigheterna
            ur ett större frågebatteri dra ut de frågor och de svar som de
            behöver för sin verksamhet - inte som det ser ut i dag, då alla
            myndigheter skickar ut alla frågeformulär till alla företag. Det
            blir fruktansvärt mycket byråkrati som inte leder någonstans utan
            bara gör att småföretagarna känner att de måste ägna sig mer åt
            statistik än åt att producera varor och tjänster på en marknad
            som behöver dessa.
          </note>
          <note type="speaker">
            Anf. 14 ULF HOLM (mp):
          </note>
          <note>
            Fru talman! Det pratas mycket om ekonomiska drivkrafter här,
            och jag tror att det är väldigt viktigt att vi får sådana. Sedan
            vet jag inte om regeringens senaste förslag är det absolut bästa,
            men jag tycker att det är värt att diskutera. Däremot tycker jag
            att debatten har slagit lite fel. Det finns en väldigt stor oro
            för att småföretagen och företagen ska drabbas. Vad jag vet är
            väl ohälsotalen lägst just när det gäller småföretag och privat
            företagande. Det stora problemet med ohälsan finns väl inom offentlig
            sektor, det vill säga landsting och kommuner. Det är egentligen
            de som kommer att drabbas hårdast. Där finns de största problemen
            med ohälsan.
          </note>
          <note>
            Jag tror att man måste syna det här förslaget, och framför allt
            dess konsekvenser, betydligt bättre. Vi håller nu på och lyssnar
            på vad till exempel de olika fackförbunden säger om det. Jag tror
            att det i alla fall är intressant att titta på. Jag är personligen
            inte överdrivet positiv till regeringens förslag nu, men det är
            värt att pröva. Alla förslag är viktiga att titta på i den här
            frågan.
          </note>
          <note>
            Jag skulle vilja återkomma till en annan fråga, nämligen det
            livslånga lärandet. En viktig fråga för att säkra den långsiktiga
            sysselsättningen och den hållbara tillväxten är just det livslånga
            lärandet och kompetenssparandet. Detta beslutades det om här i
            riksdagen för några år sedan, men sedan dess har vi inte sett
            så många förslag från regeringen om just detta. När kommer det
            kompetenssparande som vi så gärna vill ha och som är så viktigt
            för det livslånga lärandet?
          </note>
          <note>
            Jag tycker också att detta med friåret är viktigt, och det tror
            jag inte att jag nämnde i mitt förra inlägg.
          </note>
          <note>
            Med tanke på den succé som friåret har inneburit, både för att
            få ned ohälsan och för att få in arbetssökande på nya arbetsplatser,
            kanske friåret ska permanentas ett år tidigare, det vill säga
            redan från den 1
          </note>
          <note>
            januari 2004, som ett led i detta arbete. Det tror jag skulle
            vara väldigt bra. Jag hoppas att Hans Karlsson kan instämma i
            att vi ska titta över försöken snarast och återkomma i frågan.
          </note>
          <note>
            I går var det dock ett bakslag från vår synpunkt när det gäller
            den hållbara tillväxten för Sverige, med tanke på den överenskommelse
            som Socialdemokraterna, Centern och Vänstern gjorde om att behålla
          </note>
          <note>
            Barsebäck.
          </note>
          <note>
            Jag skulle önska att vi äntligen kunde börja avvecklingen av
            kärnkraften på allvar i Sverige för att göra den gröna omställningen
            till ett nytt energisystem. Det skulle stimulera tillväxten i
            några områden som är viktiga för framtiden. Det är viktigt att
            vi får fram förnyelsebara energikällor och stimulerar framkomsten
            av ett hållbart energisystem och inte låser oss fast vid den gamla
            kärnkraften. Vi har uppfattningen att den ska bort så snart som
            möjligt. Tyvärr blev det ett bakslag för miljö- och energipolitiken
            i
          </note>
          <note>
            Sverige i går. Jag beklagar detta djupt.
          </note>
          <note type="speaker">
            Anf. 15 Statsrådet HANS KARLSSON (s):
          </note>
          <note>
            Fru talman! Jag måste medge att jag blev provocerad av Bo Lundgrens
            första inlägg när han sade att det handlar om att sopa upp med
            arbetsmarknadspolitik. Det föranleder mig att säga några viktiga
            saker.
          </note>
          <note>
            Vi har en idé. Vi har en teori om arbetsmarknadspolitiken som
            utgår ifrån vår människosyn och vår samhällssyn. Jag tror mig
            förstå att ni på den borgerliga kanten har en annan idé, en annan
            teori. Det kan man ha. Vår teori bygger på allas rätt till arbete.
            Den bygger på allas rätt att få växa till starka individer och
            ett värdigt liv. Vi brukar kalla det ett jämlikt samhälle. Det
            vill vi ha.
          </note>
          <note>
            En arbetsmarknadspolitik som bärs gemensamt av samhället och
            är organiserad i ett generellt system -
          </note>
          <note>
            lyssna nu - ger trygga individer. Den gör att människor vågar
            vara med och lägga ned sin egen arbetsplats. Är inte det konstigt?
            I förhandlingar vågar och vill människor sitta och göra upp om
            turordningslistor för att avskaffa sina egna jobb. De fackliga
            organisationerna organiserar inte motkampanjer för att företag
            ska flytta utomlands eller omstruktureras. De fackliga organisationerna
            kan vara med i en förnyelseprocess eftersom vi på den socialdemokratiska
            sidan är övertygade om att människor som är trygga är förändringsbenägna,
            vill vara med och utveckla ett näringsliv och sina egna jobb till
            bättre jobb, till jobb som kan ge bättre betalt och bättre innehåll
            sedan.
          </note>
          <note>
            Detta leder till ett friskare näringsliv. Det är vår idé om hur
            man hanterar omstrukturering och förnyelse för att vi ska ligga
            i fronten. Det är tillväxtbefrämjande, Bo Lundgren. Det är inte
            att sopa upp.
          </note>
          <note>
            Arbetsrätten är en annan fundamental trygghetsanordning. Vi tycker
            att rättssäkerhet och rättvisa är viktigt när man ska säga upp.
            På båda dessa områden, när det gäller arbetsmarknadspolitiken
            och när det gäller arbetsrätten, vill ni rasera. Ni vill avskaffa
            eller försämra för löntagarna eftersom ni vill ha något slags
            flexibilitet som ni tror är mer effektiv. Det tror inte vi på.
          </note>
          <note>
            Vi har inga hisspojkar, biltvättare eller anställda som går runt
            och stämplar hotellets logg i askfaten i det här landet. Det har
            man i USA. Det kunde vi läsa i
          </note>
          <note>
            DN häromdagen. Det var i det land där Moderaterna hämtar mycket
            inspiration för synen på arbetsmarknadsfrågorna.
          </note>
          <note>
            Ni vill rasera tryggheten. Ni vill öka lönekonkurrensen, införa
            flexibilitet som leder till sämre jobb och fler lågproduktiva
            företag. Det är konstigt, tycker jag. Det vill inte vi. Vi vill
            förena effektivitet och trygghet på arbetsmarknaden.
          </note>
          <note>
            När det är sagt tänkte jag säga någonting om småföretagen. Jag
            har några sekunder på mig. Lars Leijonborg skulle bli generad
            om jag sade vilka privata företag det var som själva skämdes när
            de berättade hur dåliga de var att hålla reda på hur det var människorna
            på deras arbetsplatser. Jag är också bekymrad.
          </note>
          <note>
            Jag ska återkomma till det i mitt sista inlägg. Man måste ha
            särregler för småföretag om man ska införa någon form av kostnadsansvar.
            Jag är beredd att återkomma till en diskussion om det i en vända
            till i mitt slutanförande.
          </note>
          <note type="speaker">
            Anf. 16 BO LUNDGREN (m):
          </note>
          <note>
            Fru talman! Just det Hans Karlsson tog upp visar ju svårigheterna
            för regeringen. Hans Karlsson är mer intresserad av att diskutera
            vad som ska hända när man ska säga upp. Jag vill i stället att
            man ska slippa säga upp och kunna anställa fler. Det är det som
            är skillnaden mellan fokus på arbetsmarknadspolitiken, det som
            händer när det blir problem, och det fokus jag vill ha som handlar
            om företagandepolitiken och dess villkor. Det handlar om arbetets
            villkor så att det blir mer av företagande och mer av arbete.
            Då blir det mindre problem för arbetsmarknadspolitik. Det grundläggande
            problemet ligger just i idéerna. Jag håller med Hans Karlsson.
            Det är bra att den debatten kom upp också i detta sammanhang.
          </note>
          <note>
            Självklart ska alla ha rätt till arbete. Självklart ska alla
            ha rätt att växa. Problemet är ju att med den människosyn som
            präglar socialdemokratin och som utgår ifrån att människan är
            svag och behöver ledning av en socialdemokratisk regering som
            styr och ställer åt människor blir det tvärtom. Det blir de svagaste
            som drabbas hårdast när ni har en skola som inte klarar av uppgiften.
            Det blir de svagaste som drabbas hårdast när ni inför regler som
            fördyrar möjligheterna att anställa och krånglar till det. Det
            är det som är det stora problemet.
          </note>
          <note>
            Socialdemokratin har misslyckats. Det är varje dag en och en
            halv miljon människor som inte går till jobbet. Det är en tragedi
            för många men också en enorm kostnad för oss alla. Bara sjukfrånvaron
            innebär 30 000 kr per år för en genomsnittsfamilj. Det behövs
            fler jobb, fler som arbetar och bättre villkor för företagande.
            Då går det inte att mörka, Lars Bäckström. Vi kan visst diskutera
            hur det sjuklönesystem vi i dag har fungerar och hur det kan förändras,
            som jag sade. Men då måste vi börja med att säga nej till ytterligare
            pålagor och ytterligare krångel. Lars Bäckström är mig svaret
            skyldig. Vi kan ju klara av denna fråga i dag. Säg nej till att
            ytterligare belasta företagen!
          </note>
          <note type="speaker">
            Anf. 17 LARS LEIJONBORG (fp):
          </note>
          <note>
            Fru talman! Intresset för debatten från kammarledamöterna har
            minskat. När jag räknade för en stund sedan var det 17 ledamöter.
            Nu har det visst blivit något fler. När det var 17 tänkte jag
            att här sitter 17
          </note>
          <note>
            människor av kött och blod och lika många småföretagare ger upp
            bara i dag. Det har ändå varit en viktig utgångspunkt för många
            av oss i den här debatten.
          </note>
          <note>
            Flera av oss har velat minska pressen på småföretagarna så att
            färre ska ge upp. Men vår arbetslivsminister har givit besked
            om att regeringens linje är att öka pressen på företagarna.
          </note>
          <note>
            Det hjälper då inte att tala väldigt kollektivistiskt och säga
            att hela kollektivet småföretagare kommer att få arbetsgivaravgiften
            sänkt lika mycket som sjuklönekostnaden ökar. Det är i den individuella
            anställningssituationen som småföretagaren måste väga in risken.
            Man övervältrar risken på småföretagen. De säger, som ni har sett,
            i en undersökning att åtta av tio kommer att bli försiktigare
            med vilka de anställer. Man är redan mycket försiktig. Det finns
            många i Sverige som har väldigt svårt att få in en fot på arbetsmarknaden
            för att de tillhör en grupp som har högre sjukfrånvaro än andra.
          </note>
          <note>
            Förslaget kommer att slå stenhårt mot dem som redan har det svårt,
            och det kommer att slå mot småföretagarna. Vi hade fått löfte
            om att ministern skulle återkomma till småföretagen. Men det hann
            han inte med. På något sätt är det signifikativt för den här debatten.
          </note>
          <note>
            Hans Karlsson skulle ändå kunna lugna företagare genom att säga
            att man noterar att det finns inget stöd för förslaget. Därför
            drar man tillbaka det. Det är dubbeldumt. Det är dumt för de svagaste
            på arbetsmarknaden. Det är dumt för småföretagarna. Därför bör
            det dras tillbaka.
          </note>
          <note type="speaker">
            Anf. 18 MARIA LARSSON (kd):
          </note>
          <note>
            Fru talman! Hans Karlsson började tala om människosyn. Det är
            en viktig fråga i varje politisk debatt.
          </note>
          <note>
            Människosynen löper som en röd tråd genom Kristdemokraternas
            program: alla människors lika värde.
          </note>
          <note>
            Vi kristdemokrater vill förena begreppen trygghet och frihet.
            I tryggheten ingår självklart att veta att någon fångar upp en
            den dag man är sjuk, den dag man är arbetslös, den dag man har
            bekymmer och behov av samhällets hjälp.
          </note>
          <note>
            Därför har vi för länge sedan lagt fram förslag om snabbare rehabilitering.
            Vi tycker att det är ovärdigt att behöva gå sjukskriven långa
            perioder. Detta har regeringen sagt nej till. Trygghet måste förenas
            med frihet. Friheten skapar det dynamiska samhälle där människor
            vill och vågar bli entreprenörer, skapa jobb, anställa människor.
            Dessa begrepp behövs sida vid sida.
          </note>
          <note>
            Min huvudfråga i den här debatten till Hans
          </note>
          <note>
            Karlsson gällde om det blir fler eller färre jobb. Hans
          </note>
          <note>
            Karlsson och jag har gett olika svar på den frågan.
          </note>
          <note>
            Men vi har fått klart besked om att det kommer att bli dyrare
            för företagen. Min slutsats är att det kommer att bli svårare
            för de svaga på arbetsmarknaden att få jobb. Det är en utveckling
            som leder till färre jobb.
          </note>
          <note>
            Jag är starkt benägen att leta alla möjliga samarbetspartner
            för att hitta alla möjliga förslag till lättnader för företagen
            i Sverige.
          </note>
          <note>
            Fru talman! Ett samhälle som odlar attityder av ansvar gentemot
            varandra odlar också tillväxt. När man samarbetar och litar på
            varandra föds också nya jobb. Där tillit finns, där blommar näringslivet.
            Det klimatet vill vi kristdemokrater bygga - för jobbens skull.
          </note>
          <note type="speaker">
            Anf. 19 LARS BÄCKSTRÖM (v):
          </note>
          <note>
            Fru talman! Bo Lundgren anklagar mig för att mörka. Det är helt
            sant. Det gör jag, Bo Lundgren.
          </note>
          <note>
            Det är av den naturliga orsaken att jag ska diskutera med Socialdemokraterna
            och Miljöpartiet och finna en gemensam lösning. Jag kan däremot
            kasta ljus över vår egen position, nämligen att vi tycker att
            det är klokt att ha en ekonomisk drivkraft i ohälsoarbetet.
          </note>
          <note>
            Men vi vill helst att den ska vara positiv. Jag tror att till
            och med Margareta Andersson var inne på liknande tankegångar från
            Centerns sida, nämligen att göra någonting positivt för minskad
            ohälsa i arbetslivet.
          </note>
          <note>
            Det är vårt huvudspår. Sedan får vi se vad vi kommer fram till.
          </note>
          <note>
            Men vi har ett annat problem. Det är bara att erkänna. Vi har
            ett utgiftstak som ska hållas. För de borgerliga partierna verkar
            det inte finnas längre. Hur tänker de trolla bort det? De har
            dessutom ett lägre utgiftstak än vad vi har på den socialistiska
            och miljöpartistiska sidan. Ni kan också bli svaret skyldig hur
            ni ska klara er och avvisa alla förslagen.
          </note>
          <note>
            Vi har vår linje, och vi ska förhandla och diskutera.
          </note>
          <note>
            Det är viktigt att avrunda med att det här handlar om sysselsättning.
            Jag har till meddebattörerna delat ut Vänsterpartiets 15 förslag
            till ökad sysselsättning.
          </note>
          <note>
            Jag ska repetera tre av dem.
          </note>
          <note>
            För det första: Gör det lättare att anställa i kommunerna. Permanenta
            anställningsstödet. Lindra balanskravet.
          </note>
          <note>
            För det andra: Gör det lättare att anställa i mindre företag.
            Slopa eller lindra den existerande sjuklöneperioden. Den är inte
            25 %, den är 100 %.
          </note>
          <note>
            I fråga om schablonskatten finns Marie Engström och Per Rosengren.
            Säg inte att Vänstern inte gör något för mindre företag. Då har
            ni aldrig träffat Per
          </note>
          <note>
            Rosengren och Marie Engström. De agerar som terrier för att lindra
            och göra det bättre för mindre företag i Sverige. Alla här i kammaren
            vet vad vi gör i skatteutskottet.
          </note>
          <note>
            I fråga om regelförenklingar finns Lennart Beijer.
          </note>
          <note>
            Vi jobbar hårt för att trycka på gentemot regelförenklingar i
            Simplexarbetet för att underlätta för de mindre företagen.
          </note>
          <note>
            Ibland undrar man om man är röd. Jo, det är rött att jobba för
            mindre företag. Det är rött. Det är inget borgerligt i det. Det
            inser jag. Eftersom jag säger detta så är det rött.
          </note>
          <note>
            För det tredje: Satsa på levande regioner. Utveckla högskolan.
            Ge dem patenträtten. Utveckla IT, telekom och såddfinansiering.
            Det kan vi göra. Då blir det bra. Då lyckas vi med detta.
          </note>
          <note type="speaker">
            Anf. 20 MARGARETA ANDERSSON (c):
          </note>
          <note>
            Fru talman! Slutet på denna debatt börjar närma sig. Vad jag
            ser som det viktigaste är en förnyelseprocess. Hans Karlsson har
            redan nämnt den, och jag vill trycka på att vi behöver förnya
            diskussionerna. Vi behöver få ett annat synsätt på människor.
            Det behövs lika villkor för alla, oavsett om man är ung eller
            gammal, frisk eller sjuk, född i Sverige eller någon annanstans.
            Det behöver hända saker och ting.
          </note>
          <note>
            Det behövs en attitydförändring i dessa frågor.
          </note>
          <note>
            Om vi får lägre kostnader för sjukskrivningar och annan frånvaro
            krävs det mindre skatter. Då sjunker kostnaden, och då kan vi
            sänka budgettaket. Därför är det så viktigt att de olika alternativen
            finns och att ta vara på alternativen.
          </note>
          <note>
            Trygghet kan vara att det finns alternativa arbetsgivare. Trygghet
            kan vara att jag kan ta ett eget initiativ och ha möjligheter
            att förverkliga det. Det finns något som kallas för vingarnas
            trygghet, att i stället för att kura när det blåser och bygga
            vindskydd ta till vara vinden, bygga vindkraftverk och vindsnurror
            för att på det sättet få mer energi i samhället och i debatten.
          </note>
          <note>
            Det krävs utbildning. Vi behöver öka lönebidragen för dem som
            är arbetshandikappade. Vi behöver förbättra rehabiliteringen.
            Vi behöver sänka arbetsgivaravgifterna, men det ska ske på ett
            sätt att det inte drabbar, fryser ut eller stänger ute människor.
            Alla ska ha möjligheter och vara välkomna på den svenska arbetsmarknaden.
            Det ska inte vara så att man nästintill tittar på vad du har för
            genetiskt material med dig i dina arvsanlag. Det finns så mycket
            vi kan göra.
          </note>
          <note>
            Det ska vara en annan syn på människan, en syn att alla är värda
            någonting, alla är lika värdefulla. Vi behövs i det svenska samhället.
            Då tror jag att vi kan lösa problemen ganska bra.
          </note>
          <note type="speaker">
            Anf. 21 ULF HOLM (mp):
          </note>
          <note>
            Fru talman! Jag började med att i mitt första inlägg prata mycket
            om småföretagen, och det är väl där vi ska sluta. Det är viktigt
            att vi ökar fokuseringen på småföretagen. Det måste finns särregler,
            och det måste vara lättare att anställa i småföretagen och så
            vidare. Det finns en otrolig livskraft i småföretagandet. Människor
            vill och kan jobba. Men då måste också samhället göra det enklare
            för folk att starta småföretag och framför allt driva småföretagen
            vidare. Det är där som ett av problemen finns i dag.
          </note>
          <note>
            Miljöpartiet kommer absolut inte att gå med på de olika borgerliga
            förslagen om skattesänkning. Det är fullständigt otänkbart i den
            situation vi är i nu. Vi måste i stället säkerställa att vi kan
            få fler händer i vården, få fler människor som kan finnas i landstinget
            och ta hand om oss när vi är sjuka, få fler resurser i skolan
            för att påbörja det livslånga lärandet. Då kan vi inte sänka skatterna
            och dra ned på offentliga sektorns verksamhet. Det är ganska dålig
            tajmning.
          </note>
          <note>
            Jag hoppas däremot att Hans Karlsson har nåtts av budskapet att
            jag tycker att friåret kanske ska införas redan nästa år i stället
            för att vänta till 2005. Jag hoppas också att budskapet har gått
            fram att sänkt arbetstid är viktig, det vill säga att vi måste
            slå ned på stressen, hetsen och i stället öka livskvaliteten och
            få ned ohälsan och få mer tid till våra barn och barnbarn.
          </note>
          <note type="speaker">
            Anf. 22 Statsrådet HANS KARLSSON (s):
          </note>
          <note>
            Fru talman! Om jag inte missminner mig ska vi ha en debatt om
            ohälsan nästa vecka. Möjligen kan vi ägna en stund i den debatten
            åt sysselsättningsfrågorna så jämnar det ut sig.
          </note>
          <note>
            Jag har lovat att återkomma om småföretagen, jag känner för att
            göra det. Jag tror, utan att vara övermodig, att jag har någonting
            som många av er andra inte har. Jag har varit anställd och jobbat
            i småföretag halva mitt liv, och det är trots allt rätt länge.
          </note>
          <note>
            Måleriföretag togs upp. Jag har den största respekt för hur kämpigt
            det är att driva ett litet företag. Jag har också respekt för
            att det för många är jobbigt att vara anställd på ett litet företag.
            Det finns en motbild.
          </note>
          <note>
            Det där vill jag inte negligera och framför allt inte raljera
            om. Det är en våldsam skillnad när man ska prata om sjuklön om
            det är ett företag med två anställda eller om det är ett företag
            med 1 000 anställda.
          </note>
          <note>
            I det lilla företaget kan alla bli sjuka samtidigt och vara sjuka
            ganska länge. Det gör aldrig alla i det stora företaget. Alltså
            måste man ha särregler. Man måste kanske ha undantag för småföretagen
            när det gäller den här typen av kostnadsansvar. Det där jobbar
            vi med. Jag är övertygad om att det går att lösa det på ett begåvat
            sätt om vi kommer fram till ett förslag.
          </note>
          <note>
            Jag har också den största respekt för behovet av förenkling av
            regelverk. Varje gång jag har deltagit i utredningar och i andra
            sammanhang mött borgerliga ledamöter och arbetsgivarrepresentanter
            och försökt att förenkla har jag sett att det ofta stupar på att
            det i själva verket inte är en förenkling utan en försämring.
          </note>
          <note>
            Det vill vi inte vara med om.
          </note>
          <note>
            Debatten i dag har klargjort två positioner. Vi vill fördyra
            för dem som är dåliga på att hantera ohälsa.
          </note>
          <note>
            Vi vill förbilliga för dem som är bra på det. Moderaterna i vart
            fall vill fördyra för dem som är sjuka.
          </note>
          <note type="speaker">
            Anf. 23 ANDRE VICE TALMANNEN:
          </note>
          <note>
            Tyvärr kan jag inte medge någon replik, utan vi antecknar att
            Bo Lundgren inte har någon replikrätt.
          </note>
          <note>
            Överläggningen var härmed avslutad.
          </note>
          <note>
            3 § Justering av protokoll
          </note>
          <note>
            Justerades protokollet för den 13 mars.
          </note>
          <note>
            4 § Utökning av antalet suppleanter i utrikesutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i utrikesutskottet skulle utökas
            från 26 till 27.
          </note>
          <note>
            Kammaren medgav denna utökning.
          </note>
          <note>
            5 § Val av extra suppleant i utrikesutskottet
          </note>
          <note>
            Företogs val av extra suppleant i utrikesutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i utrikesutskottet
          </note>
          <note>
            Gudrun Schyman (v)
          </note>
          <note>
            6 § Avsägelse
          </note>
          <note>
            Andre vice talmannen meddelade att Margareta
          </note>
          <note>
            Israelsson (s) avsagt sig uppdraget som suppleant i den svenska
            delegationen till Parlamentariska församlingen i konferensen om
            säkerhet och samarbete i
          </note>
          <note>
            Europa (OSSE).
          </note>
          <note>
            Kammaren biföll denna avsägelse.
          </note>
          <note>
            7 § Ledighet
          </note>
          <note>
            Andre vice talmannen meddelade att Lena Sandlin-Hedman (s) ansökt
            om föräldraledighet under tiden den 1 april-31 juli.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Britta Rådström (s) skulle fortsätta
            att tjänstgöra som ersättare för Lena Sandlin-Hedman.
          </note>
          <note>
            8 § Meddelande om ändringar i kammarens sammanträdesplan
          </note>
          <note>
            Andre vice talmannen meddelade att torsdagen den 20 mars kl.
            13.45 skulle statsministerns frågestund ersättas av en särskilt
            anordnad debatt om Irakfrågan.
          </note>
          <note>
            Andre vice talmannen meddelade att måndagen den 24 mars kl. 17.00
            skulle bordläggningsplenum äga rum.
          </note>
          <note>
            9 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2002/03:63 till finansutskottet
          </note>
          <note>
            2002/03:71 till lagutskottet
          </note>
          <note>
            2002/03:77 till skatteutskottet
          </note>
          <note>
            Skrivelser
          </note>
          <note>
            2002/03:75 till konstitutionsutskottet
          </note>
          <note>
            2002/03:90 till utrikesutskottet
          </note>
          <note>
            Redogörelser
          </note>
          <note>
            2002/03:RR5 till finansutskottet
          </note>
          <note>
            2002/03:RR6 till utbildningsutskottet
          </note>
          <note>
            Motion
          </note>
          <note>
            2002/03:U3 till utrikesutskottet
          </note>
          <note>
            10 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Utbildningsutskottets betänkanden 2002/03:UbU4-
          </note>
          <note>
            UbU6
          </note>
          <note>
            11 § Ändringar i foderlagen, m.m.
          </note>
          <note>
            Föredrogs miljö- och jordbruksutskottets betänkande
          </note>
          <note>
            2002/03:MJU12
          </note>
          <note>
            Ändringar i foderlagen, m.m. (prop. 2002/03:39).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under 16 §.)
          </note>
          <note>
            12 § Allmänna motioner om inkomstbeskattning
          </note>
          <note>
            Föredrogs skatteutskottets betänkande 2002/03:SkU7
          </note>
          <note>
            Allmänna motioner om inkomstbeskattning.
          </note>
          <note type="speaker">
            Anf. 24 PER ERIK GRANSTRÖM (s):
          </note>
          <note>
            Fru talman! Vi inleder nu en lång dags färd i skattedebatten
            - en lång dags färd mot natt, brukar man säga. Jag hoppas att
            vi inte ska behöva hålla på så länge. Men vi har att avhandla
            fyra betänkanden med en anmäld talartid på 3 timmar och 58 minuter.
          </note>
          <note>
            I samband med budgetpropositionen i höstas behandlade skatteutskottet
            yttranden till finansutskottet, ett antal parti- och kommittémotioner
            samt de enskilda motioner vars yrkanden direkt påverkade budgeten
            för år 2003.
          </note>
          <note>
            Förutom de motioner som jag nyss nämnde väcktes av riksdagens
            ledamöter ytterligare drygt 430
          </note>
          <note>
            motioner med ungefär 500 yrkanden i samband med den allmänna
            motionstiden hösten 2002.
          </note>
          <note>
            Det första av de fyra betänkanden som jag nu ska presentera handlar
            om inkomstbeskattningen. Utskottets beredning i denna del avser
            nästan 100 motioner med drygt ett hundratal yrkanden. De aktuella
            motionerna gäller, för att ta några exempel, skatteskalan för
            förvärvsinkomster, avdrag för resor till och från arbetet, glesbygdsavdrag,
            dubbel bosättning, bioodling, bärplockning, idrottskonton, avdrag
            för arbetsrum i bostaden och förmån av fri bil. I motionerna finns
            också förslag om skattereduktion för hushållstjänster, avdrag
            för gåvor till olika former av ideell verksamhet, skattebefrielse
            för uthyrning av privatbostäder. Dessutom behandlas skatteeffekter
            som kan uppkomma när en reseersättning exempelvis utbetalas till
            deltagare i debattprogram.
          </note>
          <note>
            Utskottets majoritet avstyrker samtliga motioner. I
          </note>
          <note>
            betänkandet finns 14 reservationer och tre särskilda yttranden.
            Bakom en av reservationerna står alla de fyra borgerliga partierna,
            tre partier har undertecknat två reservationer. De övriga elva
            reservationerna är fördelade på tre vartdera av Moderaterna, Folkpartiet
            och Kristdemokraterna. Vänsterpartiet och Miljöpartiet har vartdera
            en reservation. De särskilda yttrandena är fördelade: ett från
            Centerpartiet, ett från Moderaterna, och de fyra borgerliga partierna
            har tillsammans ett tredje särskilt yttrande.
          </note>
          <note>
            Fru talman! Enligt den nya debattordning som en del av riksdagens
            utskott på talmannens uppdrag nu prövar är det inte min uppgift
            att argumentera i sakfrågorna eller yrka bifall till någon del
            utan endast, som jag nu har gjort, försöka att i en mycket kort
            sammanfattning översiktligt presentera betänkandets innehåll.
            Debatten, med de olika åsikterna, kommer nu att föras av de ledamöter
            som är företrädare för respektive parti.
          </note>
          <note>
            Med detta, fru talman, överlämnar jag betänkandet till kammarens
            behandling.
          </note>
          <note type="speaker">
            Anf. 25 LENNART HEDQUIST (m):
          </note>
          <note>
            Fru talman! Alla berörs vi i vår tillvaro av att vi lever i landet
            med världens högsta skatter. Skattetrycket och skatter är därför
            fortsatt mycket viktiga frågor i den svenska politiken.
          </note>
          <note>
            I dag debatterar vi en rad motioner som väckts under den allmänna
            motionstiden och som i flertalet fall anger hur vi bit för bit
            skulle kunna få ett lägre och rättfärdigare skattetryck.
          </note>
          <note>
            Under valrörelsen 2002 misslyckades vi moderater uppenbarligen
            med att på rätt sätt beskriva skattefrågans långsiktiga betydelse
            för vårt lands välstånd.
          </note>
          <note>
            Debatten kom i stället att på ett olyckligt sätt kretsa kring
            stora miljardbelopp. Moderaterna misstänkliggjordes att inte kunna
            leverera dessa skattesänkningar utan att skada välfärden.
          </note>
          <note>
            Resultatet av valet blev att Socialdemokraterna ansåg sig ha
            fått mandat att ytterligare höja skatterna, vilket de också snabbt
            gjorde genom bland annat höjda kommunalskatter, höjda energiskatter
            och sannolikt framtida höjd fastighetsskatt för flertalet.
          </note>
          <note>
            Mot den här bakgrunden är det viktigt att nu föra en mer näraliggande
            och konkret skattedebatt som åskådliggör hur förödande det är
            med ett högt skattetryck för den framtida välfärden. Skattebaser
            flyr landet och tillväxten hindras.
          </note>
          <note>
            Vi måste visa att det är nödvändigt att börja sänka skatten i
            landet med världens högsta skatter, det vill säga motsatsen till
            vad som sker med Socialdemokraterna vid makten. Rörelseriktningen
            måste bli tydlig.
          </note>
          <note>
            Med ett politiskt mandat att sänka skatter, vilket vi moderater
            måste kunna få i ett framtida val, blir rörelseriktningen den
            att vi bit för bit får ett lägre skattetryck. Samtidigt är det
            angeläget att visa att det samlade skattetrycket då sänks just
            bit för bit i den takt som verkligheten skapar utrymme för. Det
            är tämligen omöjligt att i förväg ange storleken på belopp år
            från år. Det avgörs i praktiken av den internationella konjunkturutvecklingen
            och vilka förändringar som kan göras i de stora utgiftssystemen,
            inte minst kostnaderna för sjukskrivning och arbetslöshet, men
            framför allt av vilken tillväxt vi kan åstadkomma i Sveriges ekonomi.
          </note>
          <note>
            En ökad tillväxt är det som skapar bäst förutsättningar för att
            komma i gång med skattesänkningar.
          </note>
          <note>
            Därför är det betydelsefullt för alla i Sverige att just skatter
            som skadar vår gemensamma tillväxt avskaffas eller sänks. Den
            typen av skattesänkningar finansierar ju i praktiken sig själva.
            Skatter som skadar tillväxt är, som vi vet, i första hand förmögenhetsskatten,
            som drivit och driver stora summor kapital ur landet. Även arvsskatten,
            inte minst för företagare, leder till orationella transaktioner
            som är skadliga för ekonomin. Men också straffskatt på kompetens
            och extra arbetsinsatser, den höga marginalskatten, är skadlig
            ur just tillväxtsynpunkt.
          </note>
          <note>
            I landet med världens högsta skatter upplevs dock nästan alla
            skatter som höga och orättvisa. Det ligger i sakens natur med
            ett så högt tryck. När skatten ska sänkas måste därför viktiga
            avvägningar göras. Dels måste skatter som skadar Sveriges ekonomi
            ha förtur, som jag sagt, dels måste skatter sänkas som gör att
            alla får del av och märker att det sker en sänkning med positiva
            effekter för alla. Moderat skattepolitik bedrivs med båda dessa
            aspekter i förgrunden.
          </note>
          <note>
            Ett av de viktigaste skattepolitiska målen är att alla ska kunna
            leva på sin lön efter skatt. Människor ska ha möjlighet att klara
            av sina egna grundläggande behov innan de börjar betala skatt.
            Och i reservation
          </note>
          <note>
            1, som jag yrkar bifall till, har vi angivit en rad viktiga reformer
            för att åstadkomma detta, inte minst ett utökat grundavdrag.
          </note>
          <note>
            Sverige måste ha en internationellt konkurrenskraftig individskatt.
            Det förutsätter på sikt en helt proportionell skatt. I ett första
            steg måste den så kallade värnskatten, det vill säga straffskatten
            på kompetens och extrainkomster, avskaffas. Det är symtomatiskt
            att de orimliga effekterna av en sådan beskattning, till exempel
            för personer med höga inkomster under en kortare tid, nu har uppmärksammats
            i debatten. Till exempel tas nu frågan om de professionella idrottsstjärnorna
            upp. Men tar bort man den progressiva och orimliga marginalskatten
            på högre inkomster, behövs ingen diskussion om till exempel idrottskonton,
            vilket vi påpekar i ett särskilt yttrande.
          </note>
          <note>
            Anne-Marie Pålsson kommer senare i ett anförande att närmare
            belysa de positiva effekterna av det gemensamma borgerliga förslaget
            beträffande skattereduktion på 50 % för arbetskostnader för rotarbeten
            och hushållstjänster.
          </note>
          <note>
            Herr talman! I en skattedebatt är det närmast självklart, som
            jag redan framhållit, att påpeka att skatterna inte kan sänkas
            fortare än vad den samhällsekonomiska utvecklingen tillåter. Det
            är först när effekten av en ny tillväxtfrämjande och företagsvänlig
            politik visar sig som Sveriges skattetryck bestående och uthålligt
            blir allt lägre.
          </note>
          <note>
            Men, herr talman, det moderata målet är alltså fortsatt tydligt:
            Sveriges skattetryck måste ned. Det måste komma att ske bit för
            bit och i takt med att utrymme skapas genom reformer och tillväxt.
            Sverige ska i moderat tappning på nytt bli en tillväxt- och företagarnation.
          </note>
          <note>
            Herr talman! Jag står självfallet bakom samtliga moderata reservationer
            i utskottet, men inskränker mig för tids vinning till att yrka
            bifall till reservation 1.
          </note>
          <note type="speaker">
            Anf. 26 ANNA GRÖNLUND (fp):
          </note>
          <note>
            Herr talman! Skatter är en fråga om makt. Särskilt tydligt är
            det på det område som vi nu debatterar, nämligen skatterna på
            din, på min och på alla andras inkomster.
          </note>
          <note>
            För oss liberaler är målet med politiken att öka alla människors
            makt över sina liv. Därför ställer vi oss bakom den princip som
            de allra flesta här i kammaren är överens om, att vården, skolan
            och omsorgen ska finansieras med våra gemensamma skattemedel.
          </note>
          <note>
            För mig som liberal är principen om en solidarisk finansiering
            oerhört viktig. Det är därför också angeläget att vi har ett skattesystem
            som är allmän accepterat och där alla medborgare känner att de
            får valuta för sina skattepengar. Skatterna på våra inkomster
            måste därför vara sådana att det känns motiverat för dem som har
            tjänat in pengar att också betala in skatt.
          </note>
          <note>
            Herr talman! Det grundproblem som vi har i dag i vårt land är
            att många människor upplever att de varje månad betalar in stora
            summor pengar till skattemyndigheterna, men att de inte får ut
            samma värde vad gäller skolan, vården och omsorgen. Skolan ser
            inte till att våra barn har de viktiga baskunskaperna med sig
            i bagaget när de lämnar grundskolan. Vård innebär för de flesta
            människor i dag köer, onödigt lidande och lång, lång väntan. I
            äldreomsorgen finns det brister, och många anhöriga känner en
            stor otrygghet.
          </note>
          <note>
            Men de problem vi ser inom den offentliga sektorn löser vi inte
            genom höjda skatter utan genom att prioritera rätt, genom att
            låta de anställda ta eget ansvar och genom att använda våra gemensamma
            resurser på ett klokt sätt.
          </note>
          <note>
            Det ska löna sig att arbeta. Det är en devis som vi liberaler
            gärna lyfter fram. Utgångspunkten i den stora skattereform som
            genomfördes för snart tolv år sedan var att ingen skulle betala
            mer än 50 % i skatt och att majoriteten av alla inkomsttagare
            enbart skulle betala kommunalskatt, det vill säga ungefär kring
            30 % i skatt.
          </note>
          <note>
            Dessvärre har stora delar av den stora skattereformen urholkats
            av olika socialdemokratiska regeringar. Det är därför nu hög tid
            att göra en ny översyn och genomgång av våra skatter, en helt
            ny skattereform - en skattereform som återställer inkomstskatterna
            så att det lönar sig att arbeta i alla inkomstlägen och där grundregeln
            är att de flesta betalar bara 30 %
          </note>
          <note>
            i skatt. För att det ska bli möjligt måste marginalskatterna
            sänkas.
          </note>
          <note>
            För att leva upp till Bertil Ohlins devis vill vi från
          </note>
          <note>
            Folkpartiets sida införa ett förvärvsavdrag i kommunalskatten,
            ett avdrag som tillfaller alla som arbetar och som sänker skatten
            och gör det lönsamt att arbeta även vid lägre inkomster. Inte
            minst i ljuset av de socialdemokratiska kommunalskattehöjningar
            som har skett efter valet är det en väldigt viktig reform.
          </note>
          <note>
            Men, herr talman, problemet ligger inte enbart i inkomstskatterna.
            Problemet ligger i den totala skattebördan för den enskilda människan,
            och den är orimligt hög i dag. Efter det att vi har betalat våra
            inkomstskatter och förhoppningsvis får en summa över i lönekuvertet,
            ska den summan räcka till fastighetsskatt, diverse momsinbetalningar,
            energiskatter, punktskatter på drivmedel - ja, listan kan göras
            lång.
          </note>
          <note>
            Är vi dessutom i behov av att anlita en hantverkare, köpa städ-
            eller tvättjänster, då är skattebördan helt enorm.
          </note>
          <note>
            Stressen, den ökade ohälsan, den bristande tiden för barn, familj
            och vänner är allt tecken på att vi lever i en tid där tiden inte
            räcker till. Många vill lösa tidsbristen genom att kunna köpa
            hushållsnära tjänster. Det handlar om städning, tvätt och kanske
            någon gång per år även fönsterputsning så att man kan se vårsolens
            strålar lysa in genom fönstret.
          </note>
          <note>
            I undersökning efter undersökning visar det sig att barnfamiljer
            boende i förorter, på landsbygden, i
          </note>
          <note>
            Älvsbyhus, radhus eller lägenhet skulle vilja köpa den typen
            av tjänster. Ungefär en fjärdedel av alla hushåll skulle, om de
            hade råd och möjlighet, vilja köpa den typen av tjänster. Men
            det höga skatteuttaget hindrar att efterfrågan och utbud möts,
            åtminstone på en vit marknad.
          </note>
          <note>
            I Sverige utgörs 63-74 % av kostnaderna för en tjänst av skatter
            och sociala avgifter. Det driver upp timpriset på vita hushållstjänster
            till en sådan nivå att de flesta tvingas fortsätta att själva
            storstäda huset i stället för att leka kull med barnen ute på
            gården.
          </note>
          <note>
            De som ändå köper dessa tjänster gör det dessvärre svart. Vi
            vet att det i dag finns en stor svart marknad där många, företrädesvis
            kvinnor och unga, arbetar helt utan försäkringar, pensionspoäng,
            sjukpenning - ja, egentligen helt utan trygghet.
          </note>
          <note>
            Från borgerligt håll har vi därför under många år drivit kravet
            på att skapa utrymme för en vit tjänstesektor, eftersom alla vinner
            på det. Konkret vill vi därför införa en skattereduktion för hushållens
            köp av denna typ av tjänster.
          </note>
          <note>
            Herr talman! Jag vill sluta där jag började: Skatter är en fråga
            om makt. Det handlar om att finna en balans. Uttaget av skatter
            måste vara sådant att det räcker till att finansiera en bra skola
            och god vård och omsorg. Samtidigt måste vi alla känna att vi
            har ett rättvist skattesystem och att det lönar sig att arbeta.
          </note>
          <note>
            Givetvis står jag som folkpartist bakom samtliga reservationer
            med liberal beteckning, men jag vill för tids vinnande yrka bifall
            endast till reservation 2 och reservation 8.
          </note>
          <note type="speaker">
            Anf. 27 PER LANDGREN (kd):
          </note>
          <note>
            Herr talman! Jag yrkar bifall till reservation 3.
          </note>
          <note>
            När Skattebasutredningens särskilde utredare i skatteutskottets
            offentliga utfrågning om skattebaserna för några veckor sedan
            beskrev sin position som enmansutredare var den högt flygande.
            Den förre LO-
          </note>
          <note>
            ekonomen hade fått uppdraget att som en segelflygare glida över
            och inspektera hela skattesystemet. Han anlade ett makroperspektiv.
            Ambitionen var att med bibehållet välfärdsutbud se över vilka
            skatter som bidrar till och vilka som skadar den svenska välfärdsmodellen.
          </note>
          <note>
            Grundtanken var att skatter så lite som möjligt ska påverka arbetsutbud
            och konsumtions- och produktionsbeslut. Skattetrycket borde begränsas
            bara när den punkt har nåtts då skatternas skadliga effekter överväger.
            Dåliga skatter var bara de som rent samhällsekonomiskt fungerade
            dåligt, och då kom förmögenhetsskatten upp. Den fick tillbörlig
            kritik, också för att den var samhällsekonomiskt ineffektiv och
            dålig.
          </note>
          <note>
            Första och enda gången moral kom med i anförandet om skattetopografin
            var när skattefusk togs upp. Folk drar sig nämligen undan skatt,
            och då var perspektivet uteslutande statens. Visst ska ett skattesystem
            vara samhällsekonomiskt effektivt, men det måste också vara någonting
            mer. Staten är ju summan av dess medborgare, och inte minst därför
            måste skatterna också vara moraliskt legitima. De ska underbygga,
            inte undergräva, solidaritet. Därför behöver svensk skattedebatt
            en moralisk, etisk, dimension. För mig är de begreppen helt utbytbara.
          </note>
          <note>
            Alla skatter är egentligen allvarliga intrång på den enskildes
            eller på företagens verksamhet, och de har mer eller mindre skadliga
            effekter på ekonomin. Målet med skatter är emellertid något övergripande
            gott.
          </note>
          <note>
            Det övergripande goda får dock inte förverkligas med vilka medel
            eller metoder som helst. Målet är det gemensamma bästa, och för
            att skapa detta behövs en gemensam finansiering eftersom behoven
            är gemensamma. Till detta kommer även principer om förvaltarskap
            och solidaritet, men framför allt respekt för etiska värden och
            skatterättsliga principer.
          </note>
          <note>
            Med en tydligare moralisk dimension vill vi kristdemokrater lansera
            en, som vi tycker, fruktbärande tudelning inom skattepolitiken.
            Den kan göra det enklare - jag säger inte att allt är svart och
            vitt här -
          </note>
          <note>
            att bedöma såväl enskilda skatter som skattenivåer.
          </note>
          <note>
            Följ nu med här!
          </note>
          <note>
            Handlingar brukar i traditionell etik bedömas moraliskt-etiskt
            som goda eller onda. Därmed inte sagt att tillvaron vad gäller
            det goda och det onda alltid är så enkel att det kan vara hundra
            procent si eller hundra procent så. Men det är det som etik handlar
            om.
          </note>
          <note>
            Lagstiftning är handling. Det är någon typ av talakt, vilket
            man sedan 60-talet talar om i modern analytisk filosofi och statsvetenskaplig
            och även idéhistorisk forskning. Skatter och skattenivåer bör
            därför kunna bedömas utifrån lagstiftningarnas halt som goda eller
            onda om de medverkar till målen och om de är medel som överensstämmer
            med målen.
          </note>
          <note>
            Naturligtvis reagerar en del och anser att det kan vara svårt,
            somliga skulle kanske hävda omöjligt, att entydigt klassificera
            en skatt eller nivå som helt ond eller god, och så är det naturligtvis.
            Men om någon reagerar mot detta och menar att det inte går, då
            kanske de gör det utifrån hållningen att det inte finns något
            som är gott eller ont, alltså någon typ av värdenihilistisk hållning.
            Kanske har man en utilitaristisk hållning och ser enbart till
            konsekvenserna, och där medlen inte betyder någonting.
          </note>
          <note>
            Skatter enligt detta synsätt, och nivåer som medverkar till det
            övergripande målet och harmonierar med grundläggande etiska värden
            och traditionella skatterättsliga principer, är menar vi legitima
            och därmed goda. Skatter och skattenivåer som motverkar är därmed
            illegitima och onda. Med det här angreppssättet hoppas vi kunna
            skapa en medelväg i den ofta starkt polemiserade skattepolitiska
            debatten i Sverige.
          </note>
          <note>
            För att kontra lite grann mot texten i utskottsbetänkandet vill
            vi klart och entydigt hävda att skatter behövs. Vi medborgare
            har en entydig moralisk skyldighet att betala skatt. Skatt handlar
            om att gemensamt finansiera det goda samhället, de gemensamma
            nyttigheterna, och den är ett medel som är nödvändigt av flera
            skäl. Det kan handla om folkhälsoskäl, miljöskäl och liknande
            i form av punktskatter. Målet om det goda samhället rättfärdigar
            en hel del.
          </note>
          <note>
            Det övergripande skälet till beskattning är de ändamål som skatterna
            är tänkta att samla resurser till.
          </note>
          <note>
            Skatt på arbete, egendom eller vinst är aldrig, och kan inte
            heller vara, något gott i sig. Däremot är ändamålen för skatt
            någonting gott, och medlen måste då harmoniera med ändamålen.
          </note>
          <note>
            För många går hushållsekonomin ihop först när man får bidrag.
            Det är visserligen gott att välfärdsstaten eller samhället ger
            stöd åt människor i nöd, men man måste också tänka på att bidragsberoende
            kan skada människors självbild - och gör det också.
          </note>
          <note>
            Man kan uppleva vanmakt och frustration när man inte kommer till
            rätta med sin ekonomi trots att man arbetar heltid.
          </note>
          <note>
            Paradoxalt nog tjänar alla heltidsarbetande människor egentligen
            gott och väl tillräckligt för att klara sitt uppehälle på egen
            hand, men den dolda skatten och det totala skattetrycket är så
            stort att inkomstskatterna reducerar människornas faktiska inkomst
            med mer än 60 %. Man kan räkna lite olika, men med de dolda skatterna
            blir effekten så kraftig.
          </note>
          <note>
            Nivån på inkomstskatten är inte rättfärdig. Den är för hög när
            människor inte utan hjälp av bidrag kan förverkliga de grundläggande
            värdena i sina egna liv.
          </note>
          <note>
            Därför är det ett viktigt mål för kristdemokratisk politik att
            utforma skatterna så att varken enskilda skatter eller nivåer
            förhindrar människor att förverkliga grundläggande värden och
            därmed grundläggande mänskliga fri- och rättigheter. Det måste
            bli ett slut på skatter som kränker enskilda eller hela familjer.
          </note>
          <note>
            Skatter måste vara moraliskt legitima annars är de onda.
          </note>
          <note type="speaker">
            Anf. 28 MARIE ENGSTRÖM (v):
          </note>
          <note>
            Herr talman! Vi har från talarstolen hört att skatter kan vara
            onda, goda och skadliga och att de kan kränka. Men på något sätt
            vill ändå alla tydligen ha skatterna kvar i någon mening.
          </note>
          <note>
            Före denna debatt var det en mycket viktig debatt, tycker jag.
            Den handlade om sysselsättning. Vi måste kämpa för att nå våra
            sysselsättningsmål. Det krävs full sysselsättning för att vi ska
            kunna klara välfärden, och det krävs tillväxt i antalet arbetade
            timmar.
          </note>
          <note>
            Färre i arbete innebär som bekant att en viktig skattebas krymper.
            Vi behöver fler sysselsatta både i offentlig verksamhet och i
            privata företag. Det är vår utgångspunkt. Här har skatterna också
            betydelse för sysselsättningen och välfärden, samtidigt som vi
            inom ramen för skattesystemet måste öka rättvisan och få en tydligare
            fördelningsprofil.
          </note>
          <note>
            När vi diskuterar skattefrågorna kan jag säga att jag tycker
            att de utredningar som har kommit - P.-O.
          </note>
          <note>
            Edins nämndes, och LO har också gjort en skatterapport - sätter
            fart på debatten och kanske piggar upp debatten lite grann också,
            även om vi från Vänsterpartiet inte helt delar alla slutsatser.
          </note>
          <note>
            Man pekar ändå på några viktiga saker. P.-O. Edin skriver att
            vi måste få en mer sansad debatt när vi jämför oss med andra länder.
            Han skriver till exempel i sin skattebasutredning att den traditionella
            jämförelse mellan skattekvoter som görs inte alltid är helt rättvisande
            mellan länder. Det är någonting som vi från Vänsterpartiet också
            har påpekat. Vi måste ha lite is i magen när vi tittar på dessa
            OECD-siffror och hela tiden jämför oss med andra länder. Det är
            faktiskt något som vi vet att OECD själva jobbar med just nu.
          </note>
          <note>
            Vi i Vänsterpartiet tar upp dessa frågor lite grann i vår reservation.
            Där för vi även en diskussion om inkomstskattesystemet.
          </note>
          <note>
            Det är många utredningar som pågår när det gäller skatter just
            nu. Vi skulle även vilja se över inkomstskattesystemet. Vi skulle
            vilja se en tydligare fördelningsprofil, och vi skulle också vilja
            se minskade marginaleffekter.
          </note>
          <note>
            Det finns en ryckighet i systemet i dag som den så kallade LO-puckeln
            bidrar till, och den ryckigheten bör planas ut och i stället ersättas
            med ett mer jämnt fördelat grundavdrag som inte avser statlig
            taxering.
          </note>
          <note>
            I höstens budgetproposition skedde en viss utjämning inom ramen
            för skatteväxling. Vi vet inte om det är det bästa sättet att
            lösa denna problematik. Men det är i varje fall en inriktning
            i vår politik där vi tycker att vi måste gå vidare och försöka
            göra systemet enklare och få det att upplevas som mer rättvist.
          </note>
          <note>
            Det finns en annan fråga som vi tar upp i vår reservation. Den
            gäller skattelättnader för utländska nyckelpersoner. Som bekant
            fattade vi beslut i riksdagen för några år sedan om att nyckelpersoner
            skulle slippa betala skatt för en del av lönen samtidigt som vissa
            ersättningar skulle undantas från beskattning.
          </note>
          <note>
            Nu har det visat sig att väldigt många ansökningar har lagts
            i kö, och det är till nackdel, dels för den som söker, dels för
            arbetsgivaren i fråga. Vi i Vänsterpartiet var kritiska till detta
            när det infördes för några år sedan. Vi menade att det skulle
            leda till gränsdragningsproblem och till svåra bedömningar om
            vilka som tillhör personkretsen och vilka som ska omfattas av
            det nya systemet. Så har det också blivit. Vi skriver i vår reservation
            att vi vill ha en utvärdering av detta system. Även P.-O. Edin
            har invändningar till denna typ av avsteg från likformighet i
            beskattningen som detta trots allt handlar om. Jag måste säga
            att jag delar hans uppfattning, att vi egentligen ska arbeta för
            att ta bort den här typen av avsteg.
          </note>
          <note>
            Därför tog jag inte precis några glädjeskutt när jag häromdagen
            fick höra att en ensamutredare föreslår att vi ska införa en inhemsk
            expertskatt för att öka rörligheten på arbetsmarknaden. Man måste
            fråga varför vi ska tillskapa ett speciellt skattefrälse i det
            här landet för att öka rörligheten på arbetsmarknaden inom visst
            avgränsade län. Det handlar om de sju så kallade skogslänen. Jag
            ställer mig väldigt frågande till detta. Är det så att vi vill
            underlätta rörligheten på arbetsmarknaden har vi unika möjligheter
            att i stället utöka möjligheten till avdrag för dubbel bosättning.
          </note>
          <note>
            Det finns också ett tillkännagivande från riksdagen till regeringen
            om att man ska se över detta. Och regeringen ska komma tillbaka
            till riksdagen med något förslag i den riktningen. Det tycker
            jag däremot är oerhört viktigt.
          </note>
          <note>
            En annan skattefråga som tas upp i reservationen och som lite
            grann tangerar den diskussion som jag för om avsteg från likformig
            beskattning gäller skattereduktion för hushållstjänster eller
            förmåner av fria hemtjänster, som någon annan rubricerar det.
            Det handlar alltså om att man ska införa en skattereduktion för
            privatpersoners betalning av arbetskostnader i hemmet eller innanför
            staketet, eller hur ni uttrycker det. Det är en rad skäl som tas
            fram. Man ökar valfriheten, man ökar jämställdheten, man ökar
            antalet jobb, man ökar effektiviteten, och man kommer till rätta
            med en betydande del av dagens skatteundandragande. Och ett betydande
            antal personer som i dag har svårt att ta sig in på arbetsmarknaden
            kommer att få jobb. Det är bara hur bra som helst.
          </note>
          <note>
            Men när förslaget sjösattes i Danmark påverkade det inte sysselsättningen
            i någon nämnvärd omfattning. Den informationen har vi.
          </note>
          <note>
            Enligt förslaget ska detta omfatta tjänster som ska utföras i
            det egna hemmet eller på den egna tomten, exempelvis städning,
            barnpassning eller gräsklippning. Vidare kan man läsa att det
            även kan handla om målnings- och snickeriarbeten och reparationer
            av hushållsapparater. Då behöver man inte ha mycket fantasi för
            att förstå vilka gränsdragningsproblem som detta kommer att innebära.
            I dag finns det redan etablerade företagare som utför denna typ
            av jobb.
          </note>
          <note>
            Och vilka nya häftiga beteenden tror ni att detta skulle ge upphov
            till? Då måste man ställa frågan:
          </note>
          <note>
            Vad kostar det att snickra på den ena sidan om staketet och att
            snickra på den andra sidan om staketet? Ni tycker att detta är
            en jättereform för arbete. Men jag förstår det inte.
          </note>
          <note>
            Sedan har jag en fråga. Vem är det som ska ta dessa jobb? Ni
            skriver att det ger möjlighet för kvinnor att bjuda ut sitt kunnande
            på en vit marknad. Ja, det är det. Men är det min dotter som ska
            ta dessa jobb, eller vems döttrar är det som ska göra det? Vilka
            är det som ni talar om? Eller är det meningen att det är invandrarkvinnorna
            som ska gå hemma hos oss högavlönade och städa? Jag vet inte riktigt
            vart ni vill komma.
          </note>
          <note>
            Herr talman! Jag förespråkar inte skattenedsättning för civilingenjörer,
            för höjdhoppare eller för sådana som klipper gräs. I skenet av
            detta tycker jag att det är uppfriskande med de rapporter och
            de utredningar som har kommit där man väldigt kraftigt ifrågasätter
            dessa avsteg från likformig beskattning som görs.
          </note>
          <note>
            Herr talman! Jag yrkar bifall till reservation 4.
          </note>
          <note type="speaker">
            Anf. 29 ANNA GRÖNLUND (fp) replik:
          </note>
          <note>
            Herr talman! Marie Engström, man förstår väldigt tydligt av ditt
            anförande att du inte har någon större tilltro till marknaden
            för hushållsnära tjänster. Men jag skulle ändå vilja lyfta fram
            ett problem. Du säger i ditt anförande att det ändå redan finns
            ganska många etablerade företag som sysslar med detta. Visst,
            jag är också medveten om att det finns en hel del företag som
            ägnar sig åt att sälja hushållsnära tjänster. Men problemet i
            dag är att vi redan har beskattade inkomster med vilka vi ska
            betala för dessa tjänster. Det innebär att det inte är så många
            människor som har råd med det.
          </note>
          <note>
            Jag ställer mig verkligen frågan: Är det så att det bara ska
            vara de som har riktigt höga inkomster som ska ha möjlighet att
            köpa dessa tjänster - fönsterputsning, gräsklippning? Jag tycker
            att det är väldigt märkligt.
          </note>
          <note>
            Det också märkligt att man både från vänsterpartihåll och från
            socialdemokratiskt håll - som vi säkert får höra senare - förespråkar
            att vi ska upprätthålla en svart marknad på det sätt som vi i
            dag har. Vi är ju alla i denna kammare - och så är det väl också
            utanför kammaren - väl medvetna om att det finns en väldigt stor
            svart marknad på området. Au pairflickor från de forna öststaterna
            och från andra delar i vår omgivning kommer hit och jobbar. De
            jobbar i hushåll där de som anställer dem inte alls betalar in
            skatter och sociala avgifter. Vi vet också att det finns en väldigt
            stor svart marknad där företrädesvis unga invandrarkvinnor jobbar.
          </note>
          <note>
            Är det den typen av marknad som ni vill ha? Vill ni fortsatt
            se en stor svart marknad?
          </note>
          <note type="speaker">
            Anf. 30 MARIE ENGSTRÖM (v) replik:
          </note>
          <note>
            Herr talman! Vänsterpartiet vill inte på något sätt se en stor
            svart marknad, vilket väl egentligen inte något parti vill. Naturligtvis
            har vi formuleringar om detta i vår politik. Till exempel har
            vi lyft fram, och det kommer vi också att göra senare i dag, frågan
            om schablonbeskattningen, något som mycket väl kan användas på
            mindre företag - kanske i de branscher som Anna Grönlund nämner.
            Vi tror att detta är ett mycket klokt sätt att komma till rätta
            med det stora skatteundandragande som finns i dag.
          </note>
          <note>
            Att mot bakgrund av detta med begränsade resurser och stora utmaningar
            för framtiden - redan i dag har vi ju en stor andel äldre människor
            som kräver mycket vård och omsorg, och vi kommer att få en ännu
            större andel äldre människor i framtiden - satsa skattemedel på
            unga friska människor tycker jag är fel prioritering. Jag vill
            använda de knappa resurserna just till vården och omsorgen av
            de äldre och till den offentliga verksamhet som vi tycker på ett
            mycket bra sätt representerar den generella välfärden.
          </note>
          <note>
            Det här är mitt partis utgångspunkt i frågan.
          </note>
          <note type="speaker">
            Anf. 31 ANNA GRÖNLUND (fp) replik:
          </note>
          <note>
            Herr talman! Problemet är att vi inte talar om unga friska människor.
            I stället talar vi om människor som är utbrända och som inte har
            tid med sina barn och än mindre med att ta hand om dammråttorna
            i hörnen. De skulle vara mycket behjälpta av att kunna köpa den
            här typen av tjänster.
          </note>
          <note>
            Det är glädjande att ni ändå har en tanke på hur ni skulle kunna
            lösa problemet. Jag tror dessvärre inte att schablonbeskattningen
            löser problemet. Vill ni inte sänka det totala uttaget av skatt
            på den här typen av tjänster kommer vi inte runt det hela, utan
            då har vi ändå en stor svart marknad - eller ingen marknad alls
            - för den här typen av tjänster.
          </note>
          <note>
            Jag tycker att detta är tragiskt. Vi vet ju att det finns ett
            väldigt stort behov av tjänster som vi väldigt enkelt skulle kunna
            lösa. Vi skulle kunna förenkla människors vardag, inte minst barnfamiljernas
            vardag. Samtidigt skulle vi kunna etablera en helt ny vit marknad
            där människor skulle kunna starta företag.
          </note>
          <note>
            Det kan gälla kvinnor eller män och äldre eller yngre.
          </note>
          <note>
            Jag tror att det här är en ganska lukrativ bransch om vi bara
            får den här marknaden att fungera. Det är inte värre att städa
            i någon annans hem än att städa på en arbetsplats. Tvärtom är
            det säkert betydligt trevligare.
          </note>
          <note type="speaker">
            Anf. 32 MARIE ENGSTRÖM (v) replik:
          </note>
          <note>
            Herr talman! Beträffande skatteundandragandet finns det ingen
            empiri som på något sätt visar att det handlar om en funktion
            av hög eller låg skattenivå.
          </note>
          <note>
            Det är ju inte så att vi i Sverige har ett större skatteundandragande
            än man har i något annat land. I det avseendet har vi ju fått
            siffror redovisade bland annat från Riksskatteverket.
          </note>
          <note>
            Anna Grönlund säger att det här är så lätt och att det är fråga
            om en förenkling. Jag försökte förut påvisa vilka enorma gränsdragningsproblem
            ni drar upp.
          </note>
          <note>
            Vid läsning av er reservation om vad som ska omfattas när det
            gäller hushållsnära tjänster kan jag inte tänka mig annat än att
            vi måste ha en massa skatteadministratörer som kryper omkring
            i buskarna ute i villasamhällena för att kontrollera var reparationerna
            görs - om de görs på garageuppfarten eller ute på gatan. Ni har
            ju dragit gränsen vid tomtgränsen. Detta kan jag inte på något
            sätt se som en förenkling.
          </note>
          <note type="speaker">
            Anf. 33 ROGER KARLSSON (c):
          </note>
          <note>
            Herr talman! Ärade ledamöter och åhörare! För att inte glömma
            bort det börjar jag med att yrka bifall till reservationerna 8
            och 13.
          </note>
          <note>
            För att det ska bli riktigt intressant att tala om inkomstbeskattning
            - betänkandet handlar ju om motioner om inkomstbeskattning väckta
            under den allmänna motionstiden - måste man, tycker jag, börja
            i värderingarna.
          </note>
          <note>
            Det är så lätt att fastna i tekniker och skatteskalor, som exempelvis
            Bosse Ringholm gjorde när han i valrörelsen besökte en gymnasieskola
            i Linköping.
          </note>
          <note>
            En elev frågade finansministern varför man måste betala skatt
            redan vid inkomster på 11 000 kr om året.
          </note>
          <note>
            Finansministern svarade lite torrt: Jo, ser du, så är det därför
            att man måste fasas in i skatteskalorna.
          </note>
          <note>
            Jag tror inte att det svaret väckte vare sig förståelse eller
            engagemang. Det var ett tekniskt svar men det var också en teknik
            som grundas i en värdering - en värdering som innebär att även
            människor med låga inkomster ska betala hög skatt i Sverige. Men
            Bosse
          </note>
          <note>
            Ringholm kröp alltså undan värderingen och svarade med tekniken.
          </note>
          <note>
            Många gånger tvingas människor i Sverige, trots att de har låga
            inkomster, att betala så hög skatt att de blir beroende av bidrag
            för att klara sig. Det tycker jag är direkt fel. Rent värderingsmässigt
            tycker jag att det är fel. Människor ska kunna leva på sin lön.
          </note>
          <note>
            Herr talman! Ett bra skattesystem bidrar till att både människor
            och företag ges möjlighet att växa och utvecklas på lika villkor.
            Så är det inte i dag.
          </note>
          <note>
            Utgångspunkten för Centerpartiets skattepolitik är därför att
            vi måste utforma ett skattesystem som ger goda förutsättningar
            för fler företag att starta och att växa och som ger ett större
            ekonomiskt utrymme för landets familjer. Det är också därför som
            vi prioriterar skattesänkningar riktade just till låg- och medelinkomsttagare
            och småföretagare. Dessutom handlar det om människors boende.
          </note>
          <note>
            I vårt budgetalternativ i höstas, som riksdagen för övrigt hade
            fräckheten att rösta ned, presenterade vi en inkomstskattereform
            som skulle ge en rejäl skattesänkning just för människor med låga
            och normala inkomster. En undersköterska som tjänar ungefär
          </note>
          <note>
            15 000 kr i månaden skulle med vårt förslag per månad få 600-700
            kr mer i disponibel inkomst att röra sig med. Gymnasieeleven i
            Linköping skulle kunna tjäna ungefär 40 000 kr på sommaren innan
            han behövde börja betala skatt. I dag kan han inte ens jobba en
            månad innan han tvingas betala skatt. Det är politik som gör skillnad,
            och det är en politik som ger människor självbestämmande i vardagen.
          </note>
          <note>
            I det här betänkandet har vi i Centern, som sagt, två reservationer
            som jag har yrkat bifall till. Den ena rör hushållsnära tjänster
            - också det ett förslag som skulle ge människor ett större självbestämmande
            i vardagen. I dag har många människor och framför allt barnfamiljer
            svårt att få vardagen att gå ihop. Tidigare i debatten här lät
            det som att vi är helt fjärran från varandra. Men Lars Engqvist
            tyckte för bara några veckor sedan att kommunerna skulle erbjuda
            alla som är 75 år och äldre några timmars gratis hemtjänst i veckan.
            Det är alltså samma härad, samma problem, som vi adresserar: att
            människor ska kunna få vardagen att gå ihop. Däremot har vi olika
            lösningar, och dessa baseras på just värderingar.
          </note>
          <note>
            Jag förstår dock inte vad det skulle vara för skillnad om det
            är kommunens hemtjänst som erbjuder hjälp några timmar eller om
            man via en skattereduktion gör det möjligt för människor att köpa
            tjänster.
          </note>
          <note>
            Framför allt tycker jag att det är de företag som redan i dag
            finns som är aktuella när det gäller städning i människors hem,
            gräsklippning eller vad det kan vara. Det gäller alltså företag.
            Jag har svårt att se det drakoniska, det negativa, i detta.
          </note>
          <note>
            En annan del i betänkandet gäller vad som i debatten kommit att
            kallas för idrottskonto. Redan i dag har vi skogskonton och författarkonton,
            alltså möjligheter för skogsägare och författare att jämna ut
            sina väldigt ojämna inkomster. Vi tycker att även idrottsmän borde
            ha den möjligheten.
          </note>
          <note>
            Bara de senaste veckorna har det regnat guld över
          </note>
          <note>
            Sverige. Det har varit slalomguld, och det var nu senast i friidrotts-VM
            inomhus fyra stycken guld på ungefär lika många försök. Jag är
            själv idrottstokig, så jag tycker att det här har varit jätteroligt.
            Men jag tycker också att det är väldigt tråkigt att till exempel
          </note>
          <note>
            Kajsa Bergqvist, Christian Olsson och Anja Pärson tvingas flytta
            till Monaco av skatteskäl. När Björn
          </note>
          <note>
            Borg gjorde det på 70-talet blev det ett ramaskri. När
          </note>
          <note>
            Ingemar Stenmark - han kanske var mer folklig, vad vet jag -
            några år senare följde efter var det inte så mycket snack om det,
            och nu höjer vi inte ens på ögonbrynen. Jag tycker det är synd.
          </note>
          <note>
            Jag tycker att de idrottsmän vi har är otroligt viktiga förebilder
            för ungdomar, till exempel alla tioåringar som börjar med friidrott
            nu. Det är väldigt viktigt att vi kan ha dem kvar i Sverige. Då
            tycker jag att man ska pröva möjligheten med ett idrottskonto
            så att man kan jämna ut inkomster. Det handlar inte om att dra
            undan skatt. Det handlar om att få idrottarna kvar i Sverige och
            att de kan betala sin inkomstskatt i
          </note>
          <note>
            Sverige. Jag tror att det skulle vara viktigt. Idrotten är viktig
            som en förebild för ungdomar, och då är det bra att vi har förebilderna
            själva, idrottsstjärnorna, kvar i Sverige.
          </note>
          <note type="speaker">
            Anf. 34 MARIE ENGSTRÖM (v) replik:
          </note>
          <note>
            Herr talman! Jag fäste mig vid ett ord som Roger
          </note>
          <note>
            Karlsson använde: tvingas flytta utomlands. Jag uppfattar att
            de som lämnar landet väljer själva att göra så. Det är ju trots
            allt så att det finns idrottsmän som också stannar kvar. Man tvingas
            ju inte med automatik att flytta utomlands bara för att man är
            en elitidrottsman.
          </note>
          <note>
            Jag har läst er reservation. Ni tar mycket riktigt upp att det
            kanske inte handlar bara om elitidrottsmän utan även andra som
            har den här typen av inkomster.
          </note>
          <note>
            Jag skulle vilja ställa en motfråga. Jag är också väldigt idrottsintresserad.
            Jag tycker det är jättekul.
          </note>
          <note>
            Friidrott är verkligen toppen. Och jag vet att det finns väldigt
            många idrottsmän som inte tillhör de här kanske 10-15 i den yppersta
            eliten, men som lägger ned en stor del av sitt liv, sitt engagemang
            och kanske sina besparingar. Man kanske åsidosätter studier -
          </note>
          <note>
            vad vet jag. Om du och ditt parti säger att ni värnar idrotten
            så oerhört mycket: På vilket sätt värnar ni den här gruppen?
          </note>
          <note type="speaker">
            Anf. 35 ROGER KARLSSON (c) replik:
          </note>
          <note>
            Herr talman! Vad gäller tvång och val: Givetvis är det ett val
            man gör, men man gör det utifrån att man känner ett tvång. Man
            tjänar mycket pengar, man kanske avbryter studier tidigt och man
            vill kunna jämna ut inkomsten och få lite kvar efter den aktiva
            karriären, för den kanske inte är så lång. Just i friidrott är
            det väldiga belastningar, och karriären kan ta abrupt slut. Det
            vet man inte.
          </note>
          <note>
            Frågan gällde också alla idrottare som lägger ned mycket tid
            men som inte blir så här framgångsrika. Vi har ju ett system i
            Sverige med idrotten som en folkrörelse, och jag tycker att det
            är otroligt viktigt att slå vakt om den. Men även breddidrotten
            behöver spetsen, och spetsen är de som blir framgångsrika. De
            behövs alltså som förebilder. Det handlar inte om att den ena
            tar från den andra. Det handlar om att de som faktiskt lyckas
            ska få möjlighet att kunna bo kvar i
          </note>
          <note>
            Sverige och ha lite kvar efter skatt också.
          </note>
          <note type="speaker">
            Anf. 36 MARIE ENGSTRÖM (v) replik:
          </note>
          <note>
            Herr talman! Jag kan dela uppfattningen att breddidrotten är
            beroende av eliten. Vi ser ju nu väldigt många ungdomar som rusar
            till idrottsföreningarna, och det är ju oerhört positivt.
          </note>
          <note>
            Men jag fick inte svar på min fråga. Om man nu så till den milda
            grad värnar idrotten, hur värnar ni då de många som befinner sig
            på elitnivå, men inte på den yppersta nivån? Jag hör på ditt svar
            att ni inte har något svar på den frågan. Det är ju bland dem
            som vi så småningom får fram den här yppersta eliten. Jag tycker
            inte riktigt att Centerpartiets argumentation i den här frågan
            är riktigt heltäckande.
          </note>
          <note>
            Ni har lagt fram ett förslag om skattenivåer, men vi kan ju ändå
            inte på något sätt mäta oss med de låga skattenivåer som faktiskt
            råder i de länder dit vissa idrottsmän väljer att flytta. Det
            är ju ett faktum.
          </note>
          <note type="speaker">
            Anf. 37 ROGER KARLSSON (c) replik:
          </note>
          <note>
            Herr talman! Det handlar inte om att konkurrera med skattenivån
            i Monaco, eftersom man där inte har någon inkomstskatt. Det handlar
            om att ge möjligheter att stanna kvar för dem som vill det.
          </note>
          <note>
            Ett idrottskonto siktar in sig på dem som tillfälligt har väldigt
            stora inkomster. Vad gäller breddidrotten handlar det till exempel
            om att inte införa momsplikt på ideella föreningar, som det finns
            förslag om. Då skulle man ju tvingas till moms på sponsorintäkter.
          </note>
          <note>
            Jag tror att det som är bra för idrotten är bra för alla idrottare.
          </note>
          <note type="speaker">
            Anf. 38 BARBRO FELTZING (mp):
          </note>
          <note>
            Herr talman! Jag vill bara nämna att vi står här i krigets hotande
            skugga, och det ligger väl i bakhuvudet hos oss alla, förmodar
            jag.
          </note>
          <note>
            Vi debatterar skatter utifrån motioner från allmänna motionstiden.
            I det här betänkandet har vi i
          </note>
          <note>
            Miljöpartiet bland annat en motion som kan tyckas vara liten.
            Den gäller att helt avskaffa beskattning av ungdomars tillfälliga
            arbetsinkomster, och det gäller de ungdomar som lever i bidragsfamiljer.
          </note>
          <note>
            En ungdom som tar ett sommarjobb för att stärka sin ekonomi med
            lite pengar under skoltiden och samtidigt få arbetslivserfarenhet
            betalar vanligtvis ingen skatt under grundavdragsnivå. Men om
            barn och ungdomar som uppbär barnpension efter en avliden förälder
            sommararbetar så utgår skatt. Samma sak gäller om familjen har
            socialbidrag. Då sänks också föräldrarnas bidrag om barnet skaffar
            sig extrainkomster i form av till exempel sommarjobb. Det här
            behandlar man inte i skatteutskottets betänkande, men det ingår
            i motionens text, och jag vill bara nämna det.
          </note>
          <note>
            Här är det upp till kommunen att bestämma hur man vill göra.
            Men vi tycker att det borde ligga på staten att uppmana kommuner
            att inte diskriminera vissa föräldrar, eftersom barnkonventionen
            om barns lika rättigheter ska inarbetas såväl i kommunens verksamhet
            som i riksdag och regering.
          </note>
          <note>
            Om en ungdom i en socialbidragsberättigad familj sommarjobbar
            tillsammans med en kamrat som inte har socialbidrag kan faktiskt
            hälften eller mer av lönen försvinna för den bidragsberättigade
            ungdomen. Detta bidrar till att klyftorna ökar, när ungdomar som
            redan befinner sig i en utsatt situation på grund av familjens
            begränsade resurser ser att det inte lönar sig att arbeta. Cirka
            hälften av Sveriges kommuner tolkar på detta vis lagstiftningen
            strängare än andra.
          </note>
          <note>
            Herr talman! När det gäller skatteavdrag på grund av barnpension
            har utskottet tidigare, år 1990, tagit beslut om att delvis undanta
            barnpension från beskattning. Resultatet blev att månadsvis ge
            reducering med en tolftedel av 40 % av prisbasbeloppet och det
            som ligger därutöver. Utskottet tycker att det här är en rimlig
            avvägning, men vi i Miljöpartiet håller inte med om det. Vi vill
            att det ska bli helt skattefritt liksom det är för sommarjobbande
            ungdomar i övrigt.
          </note>
          <note>
            Eftersom barnpensionen blir så olika stor på grund av vad den
            döde föräldern tjänade kan det bli så illa att det inte blir något
            över av sommarinkomsten, eftersom den beskattas ihop med barnpensionen.
          </note>
          <note>
            Detta är en orättvisa som vi tycker att regeringen bör uppmärksamma,
            och jag vill därför, herr talman, yrka bifall till reservation
            nr 5 i betänkandet.
          </note>
          <note type="speaker">
            Anf. 39 ARNE KJÖRNSBERG (s):
          </note>
          <note>
            Herr talman! Jag fick en tankeställare av det som
          </note>
          <note>
            Barbro Feltzing inledde med. Jag hade tänkt på det tidigare i
            dag. Vi debatterar självklart viktiga frågor, men vi gör det i
            något som Barbro Feltzing kallar
          </note>
          <note>
            "krigets skugga". Det spelar oerhört stor roll också för den
            ekonomiska utvecklingen, om vi nu ska börja tänka i kronor och
            inte bara i människoliv, som naturligtvis är det allra viktigaste.
            Jag har med mig detta någonstans i bakhuvudet i mina samtal om
            de här frågorna.
          </note>
          <note>
            Det finns väl få områden där skiljelinjerna - på gott och ont,
            men huvudsakligen på gott, tycker jag -
          </note>
          <note>
            är så klara som när det gäller skattepolitiken. Det leder också
            till att vårt utskott, skatteutskottet, får väldigt många motioner.
            Jag känner inte till något parlament som har friare motionsrätt
            än Sveriges riksdag. Jag tycker att det är bra. Det finns en del
            som vill begränsa motionsrätten. Per Erik Granström pekade på
            några exempel i sin inledning. Låt mig ta några exempel: Vi har
            förslag om allt från inkomstskatteskalan över avdrag för musikinstrument
            till avdrag för hushållsnära tjänster och allting däremellan.
          </note>
          <note>
            En del tycker som sagt att motionsrätten ska begränsas. Jag tycker
            inte det. De idéer som avspeglas i motionerna kommer, tror jag,
            nästan alltid från medborgarna, från väljarna som har valt respektive
            ledamot. Det innebär inte att jag tycker att idéerna alltid är
            bra. Ibland är de det, men inte alltid. Men icke desto mindre
            tycker jag att det är av värde för samhällsdebatten att dessa
            motioner, dessa förslag som medborgarna har talat med sin riksdagsledamot
            om, kommer fram och aktualiseras i vårt högsta beslutande organ,
            alltså riksdagen.
          </note>
          <note>
            Det finns också de som tycker att ska ha mer summarisk behandling
            av vissa motioner och att man inte ska få skriva i stort sett
            samma motion varje år.
          </note>
          <note>
            Låt mig ta ett exempel nu. Det är bara ett exempel.
          </note>
          <note>
            Lennart Hedquist med flera har skrivit en motion om att den statliga
            skatten på sikt ska slopas, och det
          </note>
          <note>
            Lennart Hedquist kallar värnskatten ska slopas omedelbart. Jag
            tycker inte så, men även om Lennart
          </note>
          <note>
            Hedquist, som jag tolkade det, till en del möjligen tog avstånd
            från sättet att behandla skattefrågorna i valrörelsen tycker jag
            att det är rimligt att Lennart Hedquist motionerar om detta. Jag
            är säker på att riksdagens kammare om några timmar kommer att
            avslå den här motionen, men jag tycker inte att det är något fel
            om Lennart Hedquist och hans medmotionärer väcker den motionen
            i höst igen, för det är såvitt jag har förstått ett uppdrag Lennart
            Hedquist har fått av sina väljare. Jag tycker att det är bra att
            vi har ett sådant system i Sverige.
          </note>
          <note>
            Herr talman! En del har sagt ungefär samma sak men formulerat
            det på ett annat sätt än jag nu kommer att göra: Skatter är inget
            självändamål. Främsta syftet med skatterna, som bland andra Marie
            Engström sade, är att finansiera välfärden. Samtidigt tycker vi,
            och säkert Marie Engström också, att de ska stimulera till arbete
            och investeringar, till en uthållig utveckling och minskade ekonomiska
            och sociala klyftor.
          </note>
          <note>
            Vi socialdemokrater kan aldrig ställa oss bakom en politik som
            innebär att de välbeställda får stora skattesänkningar på bekostnad
            av exempelvis kvaliteten i vården, skolan, omsorgen eller vad
            det nu kan vara. Vi kan inte heller acceptera att klyftorna i
            samhället ökar kraftigt. Tvärtom är vi övertygade om att det av
            en lång rad skäl är bra med minskade klyftor.
          </note>
          <note>
            Det håller ihop samhället. Det är kittet som behövs.
          </note>
          <note>
            Dessa mål är alldeles särskilt angelägna när ekonomin utvecklas
            långsamt, som den av olika gör nu, och när de offentliga finanserna
            är ansträngda.
          </note>
          <note>
            Även när ekonomin utvecklas långsamt ska skatterna utformas på
            ett fördelningspolitiskt rättfärdigt sätt. Skattereglerna får
            inte försämra de offentliga finanserna. Det är inte bra för någon.
            På dessa fundament kommer vi att fortsätta med skattefrågorna.
          </note>
          <note>
            Skatter är ju inget självändamål, som jag sade. Det betyder att
            när ekonomin så tillåter kommer vi att prioritera förbättringar
            för löntagarna och småföretagarna.
          </note>
          <note>
            Om man formulerar detta i punktform skulle skatterna från våra
            utgångspunkter ha följande uppgifter:
          </note>
          <note>
            1. Finansiera den gemensamma välfärden
          </note>
          <note>
            2. Stimulera arbete och företagande
          </note>
          <note>
            3. Bidra till att bygga det vi har kallat det hållbara
          </note>
          <note>
            Sverige
          </note>
          <note>
            4. Vara omfördelande och utjämnande
          </note>
          <note>
            5. Vara ett verksamt medel i konjunkturpolitiken.
          </note>
          <note>
            Detta har jag sagt många gånger tidigare. Det är lättare att
            säga än att göra.
          </note>
          <note>
            Med detta som bakgrund vill jag framföra några synpunkter på
            de frågor där vi skiljer oss åt.
          </note>
          <note>
            Moderaterna vill, som de säger, på sikt införa en proportionell
            inkomstskatt. Det brukar kallas platt skatt och innebär att alla
            ska betala lika många procent av sin inkomst, oavsett hur stor
            den är. Nu är det så att den som har en taxerad inkomst på 25
            000 kr eller mer per månad betalar 20 % i statsskatt på den överstigande
            delen. Detta vill Moderaterna alltså på sikt slopa. Vi anser att
            man även på sikt ska ha en progressivitet i skatteskalan. Om man
            har höga inkomster kan man alltså betala mer i procent. Det är
            i linje med min fjärde punkt som handlar om att skattesystemet
            ska vara utjämnande.
          </note>
          <note>
            Så till det som Lennart Hedquist kallar värnskatt.
          </note>
          <note>
            Efter valet 1994 och det regeringsskifte som det valet ledde
            till införde vi något som vi då döpte till värnskatt. Vi höjde
            statsskatten från 20 % till 25 %, och vi sade att detta skulle
            gälla under mandatperioden till och med 1998. Det var ett mycket
            medvetet avsteg från den stora skattereformen. Skälet känner ni
            alla till. Vi hade ett jättelikt budgetunderskott. Jag ska inte
            nu gå in på varför det var så. Jag bara noterar att det förhöll
            sig så. 1995 beräknade vi att budgetunderskottet skulle vara i
            intervallet 230-250 miljarder.
          </note>
          <note>
            Det är oerhört mycket pengar. Inte ens vi som sysslar med etta
            varenda dag kan se 230 miljarder framför oss. Själv har jag svårt
            att se 1 miljard framför mig.
          </note>
          <note>
            När det handlar om hundratals miljoner kan jag kanske växla det
            till Volvobilar och ställa dem på rad.
          </note>
          <note>
            Det innebar att när vi, Sverige, skulle betala ut en krona hade
            vi 60 öre, och 40 öre fick vi gå och låna någonstans. Det var
            innebörden av att det fattades
          </note>
          <note>
            230 till 250 miljarder i portmonnän. Då gjorde vi en lång rad
            nedskärningar. Vi känner alla till dem. Och så införde vi värnskatten
            för att sanera ekonomin. När vi var uppe på fast mark igen slopade
            vi den förhöjda statsskatten - ja, då kallade vi det värnskatt,
            faktiskt -
          </note>
          <note>
            vid utgången av 1998, helt i linje med vad vi hade sagt på hösten
            1994.
          </note>
          <note>
            När vi i slutet av 1980- och början på 1990-talet i gott samarbete
            med Folkpartiet genomförde den stora skattereformen var vi överens
            om flera utgångspunkter. En sådan var att varje inkomstgrupp skulle
            bära sina egna skattesänkningar. Vi var överens om att det var
            svårt att överblicka detta i genomförandeskedet, och vi beslöt
            att utvärdera detta om några år. Så gjorde vi det. Då kom vi fram
            till att en inkomstgrupp, nämligen de som tjänade mest, inte hade
            burit sina egna skattesänkningar. Därför tillkom det som jag kallar
            för det andra skalsteget i statsskatten. Lennart
          </note>
          <note>
            Hedquist - och mer smärtsamt Anna Grönlund och
          </note>
          <note>
            Anne-Marie Ekström - kallar det värnskatt. Den tillkom som en
            följd av att varje inkomstgrupp skulle bära sina egna skattesänkningar.
            Det innebär att den som har en taxerad inkomst på mer än drygt
          </note>
          <note>
            37 200 kr per månad betalar ytterligare 5 % i statsskatt på den
            del av inkomsten som ligger ovanför detta belopp.
          </note>
          <note>
            Detta, Anna Grönlund och Anne-Marie Ekström, är helt i linje
            med våra överenskommelser när vi genomförde det som alltfler nu
            kallar den stora skattereformen. Vi socialdemokrater tycker att
            det är rimligt att man om man tjänar mer än 37 200 kr i månaden
            kan bidra till det gemensamma bästa med ytterligare lite grann.
            Därav det andra skalsteget.
          </note>
          <note>
            I förbigående vill jag till Folkpartiets företrädare säga att
            ni skriver att utgångspunkten för skattereformen var att bara
            10 % skulle betala statlig skatt. Det var det inte. Det var 15
            % som var vår gemensamma utgångspunkt. Vi är inte där nu. Det
            är troligen omkring 17 %. Det beror lite grann på löneutvecklingen.
          </note>
          <note>
            Men vi är på väg nedåt till det som var vår gemensamma målsättning.
          </note>
          <note>
            Jag har förstått av inledningen på debatten att det blir en särskild
            debatt om hushållstjänster. Därför inskränker jag mig nu till
            att säga att jag instämmer i alla Marie Engströms argument i den
            delen. Vi får se om vi senare får anledning att återkomma i eventuella
            replikskiften.
          </note>
          <note>
            Jag till ta upp en sak till. Fram till årsskiftet var det så
            att om man var statspensionär - det finns
          </note>
          <note>
            500 000-600 000 - fick man sin pension utbetald från ett håll,
            och där drogs också skatt. Från och med det årsskifte som vi nu
            hade för några månader sedan får man som statspensionär pension
            dels från SPV, Statens pensionsverk, dels från det allmänna systemet,
            låt oss kalla det för Riksförsäkringsverket, och sedan drar man
            skatt på båda ställena.
          </note>
          <note>
            Det innebär att de som på vardera stället ligger precis under
            brytpunkten preliminärt inte betalar någon statsskatt. Men när
            de nästa vår får reda på ställningen på skattekontot kommer de
            att ha jättestora restskatter, som vi kallade det förr i tiden.
            Detta har uppmärksammats. Det har skickats ut ett meddelande till
            dessa personer. Men jag befarade när jag satt och funderade på
            detta i natt att det är likadant i andra änden.
          </note>
          <note>
            De som har låga inkomster, låga pensioner och därmed inte betalar
            någon skatt kommer att drabbas av samma sak. Detta är något som
            vi måste uppmärksamma. Jag har tagit upp den första delen med
            de som har höga pensioner. Men jag tror att det är problem i den
            andra änden också. Jag vill bara sträcka upp ett varningens finger.
            Det kommer att leda till jättelika konsekvenser för många tiotusentals
            statspensionärer, som man kallar det.
          </note>
          <note>
            Herr talman! Till sist yrkar jag bifall till utskottets förslag
            i betänkandet i alla dess delar och avslag på reservationerna.
          </note>
          <note type="speaker">
            Anf. 40 PER LANDGREN (kd) replik:
          </note>
          <note>
            Herr talman! Arne Kjörnsberg sade under anförandet att skatt
            inte var något mål i sig. Syftet och målet med skatter var att
            finansiera välfärden, stimulera arbete och företagande, skapa
            förutsättningar för det hållbara Sverige och omfördela, och ett
            konjunkturpolitiskt syfte fanns också med. Dessa syften kan man
            i sig diskutera. Men jag tänkte ta en annan fråga.
          </note>
          <note>
            Skatt är ett medel, och medlen ska rimligtvis harmoniera med
            syftena. Såvitt jag vet, och det kan säkert Arne Kjörnsberg tala
            om mer exakt, har Arne
          </note>
          <note>
            Kjörnsberg ett speciellt uppdrag vid sidan av alla uppdrag. Det
            är en position som etisk talesman i det större partiet. Då vill
            jag fråga: Kan inkomstskatten, som ett exempel, som ett medel
            och dess nivåer någon gång bli moraliskt, etiskt orättfärdig?
          </note>
          <note type="speaker">
            Anf. 41 ARNE KJÖRNSBERG (s) replik:
          </note>
          <note>
            Herr talman! Ja, det kan den troligen. Men jag kan inte säga
            var nivån går. Jag gjorde några anteckningar under Per Landgrens
            huvudanförande. Per Landgren sade att skatterna ska vara etiska
            och moraliska. Det är utbytbara storheter för Per Landgren.
          </note>
          <note>
            När jag sysslade lite mer frekvent med det som
          </note>
          <note>
            Per Landgren antydde gick jag till uppslagsboken och kontrollerade.
            Där står att etiken handlar om principerna, idéerna och moralen
            handlar om det vardagliga sättet att hantera dessa principer.
            Detta mer nämnt i parentes.
          </note>
          <note>
            Per Landgren sade också att det kan vara gott och ont. Vårt problem
            är, Per Landgren, att vi har olika uppfattningar om vad som är
            gott och ont. Våra väljare har med all säkerhet olika uppfattningar.
            Jag är fullständigt övertygad om att de socialdemokratiska väljarna
            tycker att det är rimligt att man har statsskatt och får betala
            mer om man tjänar mer. Det är skillnaden mellan gott och ont.
          </note>
          <note>
            Vi har olika uppfattningar. Vi kan aldrig knäcka det genom en
            matematisk formel, Per Landgren.
          </note>
          <note type="speaker">
            Anf. 42 PER LANDGREN (kd) replik:
          </note>
          <note>
            Herr talman! Jag tror på en rationell dialog. Om vi börjar med
            etik och moral finns det ingen som helst enighet om, mer än möjligtvis
            i uppslagsboken, att det skulle betyda olika saker. Forskare och
            andra använder de orden på olika sätt. Det finns ingen som helst
            språklig mening att ha ett grekiskt ord och ett latinskt ord för
            precis samma sak och sedan ge dem en annorlunda betydelse. I den
            här diskussionen har det i varje fall ingen som helst betydelse.
            Jag gjorde en så kallad stipulativ definition när jag använde
            orden. Jag använde dem i samma betydelse, punkt slut. Moral och
            etik är samma sak. Om Arne Kjörnsberg vill göra en skillnad är
            det en annan sak. Men för diskussionen har det ingen betydelse.
          </note>
          <note>
            Arne Kjörnsberg medgav att inkomstskattens nivå kan ligga någonstans,
            var visste han inte, där skatten blir moraliskt orättfärdig. På
            vilka grunder gör ni den bedömningen? Hur resonerar ni socialdemokrater?
          </note>
          <note>
            Innan jag skulle säga att vi inte är överens, ser olika på detta
            och så vidare, som Arne Kjörnsberg sade, vill jag ändå först höra
            hur ni resonerar. Jag dömer inte ut er på något sätt. Jag tror
            i stället att vi kan mötas både över blockgränserna och inom blocken.
          </note>
          <note>
            Vilka grunder och vilka kriterier har Arne Kjörnsberg och socialdemokraterna
            för när inkomstskatten blir moraliskt orättfärdig?
          </note>
          <note type="speaker">
            Anf. 43 ARNE KJÖRNSBERG (s) replik:
          </note>
          <note>
            Herr talman! Om ni kan enas inom ert block vet jag inte. Reservationerna
            tyder inte på det, mer än i vissa små stycken. Men det är inte
            mitt bekymmer.
          </note>
          <note>
            Det är möjligen ert.
          </note>
          <note>
            Per Landgren sade i sitt anförande att inkomstskatten inte är
            rättfärdig. Jag har antecknat det så, men jag köper om Per Landgren
            menade att nivån på inkomstskatten inte är rättfärdig. Utifrån
            vilka utgångspunkten är den inte det? Låt oss vända på kuttingen,
            Per Landgren.
          </note>
          <note>
            Herr talman! Jag tycker att vi ska komma överens om vad vill
            lösa gemensamt. Det är skolan och vården. Vi tycker att det är
            rimligt att vi har barnbidrag och studiebidrag till ungdomar som
            går i gymnasieskola. Det finns förresten förslag att man ska ändra
            det så att det ska utgå hela året. Vi får se om vi kommer fram
            till det.
          </note>
          <note>
            Jag är säker på att Per Landgren kommer att trycka på ja-knappen
            om det kommer ett sådant förslag. Men om vi lägger fram det förslaget
            måste vi se till att vi kan betala det. Då är jag inte säker på
            att Per
          </note>
          <note>
            Landgren kommer att trycka på ja-knappen.
          </note>
          <note>
            Det är där vi har problemet, herr talman. Vi måste börja i den
            änden. Skaffar vi oss utgifter är det, för att använda Per Landgrens
            ord, moraliskt, rimligt och till och med rättfärdigt att se till
            att vi betalar för våra utgifter.
          </note>
          <note type="speaker">
            Anf. 44 ANNA GRÖNLUND (fp) replik:
          </note>
          <note>
            Herr talman! Det är kanske en av de allra viktigaste frågorna
            som vi debatterar här i dag, nämligen finansieringen av den gemensamma
            sektorn och hur vi ska ta ut skatterna. Jag förundras lite grann
            när
          </note>
          <note>
            Arne Kjörnsberg radar upp sina fem punkter, även om jag kan instämma
            i många av dem. Jag förundras av den anledningen att finansieringen
            av välfärden kommer före arbete och företagande.
          </note>
          <note>
            Arne Kjörnsberg sade här i en replik till Per
          </note>
          <note>
            Landgren alldeles nyss att om vi ska höja studiemedlen och kunna
            få en bra vård och omsorg krävs det också att vi har skatteintäkter.
            Ja visst, det gör det.
          </note>
          <note>
            Men skillnaden mellan dig och mig, Arne Kjörnsberg, är att jag
            tror att vi genom att göra kloka skattesänkningar, där skatterna
            i dag dämpar företagsamheten i Sverige, kan få en betydligt bättre
            välfärd. Det är tack vare att vi får en större skattebas, fler
            människor i arbete och fler företag som kommer i gång. Det är
            väldigt viktigt.
          </note>
          <note>
            Den första frågan som jag skulle vilja ställa till
          </note>
          <note>
            Arne är alltså: Var det någon rangordning i dina punkter, eller
            kom de bara i en slumpmässig ordning?
          </note>
          <note type="speaker">
            Anf. 45 ARNE KJÖRNSBERG (s) replik:
          </note>
          <note>
            Herr talman! Det som Anna Grönlund talar om nu är dynamiska effekter.
            Jag var med och gick på den grejen en gång. Jag var med 1988,
            1989 och 1990, när vi förberedde den stora skattereformen. Tillsammans
            med Anne Wibble var jag den som hade de flesta mötena en vinter,
            då vi försökte bygga under den stora skattereformen - detta mer
            parentetiskt sagt.
          </note>
          <note>
            Jag hade mycket stor respekt för Anne Wibble och har mycket stor
            respekt för hennes minne.
          </note>
          <note>
            Men vi lärde oss läxan om dynamiska effekter. Vi hade lite otur,
            för vi fick en konjunkturnedgång samtidigt som vi genomförde skattereformen
            och satte den i sjön. Jag tror ändå, som Gunnar Sträng sade, att
            först ska pengarna in och sedan kan vi resonera om hur vi ska
            använda dem. Det tror jag är en bra utgångspunkt.
          </note>
          <note>
            När jag satt i natt och skrev ned några stolpar så råkade det
            bli så att finansiera välfärden blev punkt ett, bara därför att
            det ligger så nära mig. Det kunde ha varit tvärtom. Jag är naturligtvis
            medveten om att skatteintäkter kommer från arbete. För att det
            ska finnas arbete måste det förstås finnas företag. Det finns
            alltså ingen rangordning i det här, utan det var bara ett sätt
            att göra det enklare för mina värderade åhörare, för herr talman
            och för stenograferna som jag sade: För det första, för det andra,
            för det tredje, för det fjärde och för det femte. Men den femte
            punkten satte jag medvetet sist. Det gäller detta om ett aktivt
            konjunkturpolitiskt medel, och det hade jag med i reservationen.
            Jag vet hur svårt det är att använda det så, men jag hoppas att
            vi så småningom kan komma därhän att vi kan höja exempelvis momsen
            när hjulen snurrar för fort och sänka den när hjulen bromsas för
            mycket - för att ta ett exempel.
          </note>
          <note type="speaker">
            Anf. 46 ANNA GRÖNLUND (fp) replik:
          </note>
          <note>
            Herr talman! Det var ju glädjande att det inte fanns någon rangordning.
          </note>
          <note>
            Jag vill bara säga till Arne Kjörnsberg att jag inte alls räknade
            med några dynamiska effekter. Däremot är jag medveten om att vi
            i dag har en del skadliga skatter som hindrar företagsamheten.
            Låt oss släppa den debatten just nu, för den kommer om 40 minuter
            eller en timme ungefär.
          </note>
          <note>
            Jag skulle vilja återgå till det här med skattereformen. Det
            är glädjande att du tillsammans med
          </note>
          <note>
            Anne Wibble var de ledande bakom de goda tankarna som kom. Ni
            var åtminstone delaktiga, om du nu inte vill ta på dig ansvar
            här! Jag tycker att det vore tacksamt om vi kunde återvända till
            den skattereform som gjordes, och jag skulle inte ha någonting
            emot att genomföra den tillsammans med dig och andra socialdemokrater.
          </note>
          <note>
            Jag vill också återkomma till det som du sade från talarstolen,
            det vill säga att ni ett tag efter skattereformen gjorde en utvärdering
            där man konstaterade att varje inkomstgrupp skulle bära sina egna
            skattesänkningar. Då hade höginkomsttagarna inte kommit att göra
            det. Jag har en konkret fråga: Blev det då bättre för att ni sänkte
            momsen på oxfilé? Blev det mer rättvist genom det?
          </note>
          <note>
            Herr talman! Problemet är att Socialdemokraterna genom de hundratals
            avsteg som har gjorts från den stora skattereform som genomfördes
            har förfuskat den. Jag önskar verkligen att vi i den här kammaren
            inom en kort tid kan fatta ett nytt beslut om en ny, stor skattereform.
          </note>
          <note>
            Jag vet att Marie Engström och jag inte har exakt samma åsikter.
            Men det verkar ju ändå lovvärt att man också från vänsterpartihåll
            har de här tankarna.
          </note>
          <note>
            Låt oss därför göra gemensam sak, och få igenom en ny, stor skattereform
            som gör det lönsamt för alla medborgare att arbeta!
          </note>
          <note type="speaker">
            Anf. 47 ARNE KJÖRNSBERG (s) replik:
          </note>
          <note>
            Herr talman! Jag påstår helt rakt på sak att det är lönsamt för
            alla att arbeta. Där har Anna Grönlund uppgiften att bevisa att
            det inte är lönsamt. Det är lönsamt för alla att arbeta i vårt
            land.
          </note>
          <note>
            För att det inte ska råda några missförstånd vill jag påpeka
            att jag inte alls var någon av de ledande i arbetet med den stora
            skattereformen. Jag var en av de där vardagsarbetarna som åkte
            land och rike runt.
          </note>
          <note>
            Det var bara i den delen som jag jämförde mig med
          </note>
          <note>
            Anne Wibble. Vi resonerade ibland, och sade: Hur många möten
            har du nästa vecka? Hur många har du i dag? Det var alltså bara
            i det avseendet.
          </note>
          <note>
            När det gäller företagandet så var det en av de tidigare talarna
            som - lite ofint, tycker jag - tillät sig att kritisera en icke
            närvarande person, som inte har yttranderätt i denna kammare.
            Jag ska referera till P-
          </note>
          <note>
            O Edin utifrån andra utgångspunkter. De direktiv som han hade
            var oerhört öppna. Det visar att Socialdemokraterna - i det här
            fallet representerade av den nuvarande finansministern - har ett
            öppet sinne för att se vad som behöver göras. Det kanske gäller
            förmögenhetsskatten, vad vet jag? Det kanske också finns andra
            saker. P-O Edin har pekat på en del. Vi har ett öppet sinne för
            att resonera om det här. Den internationalisering av ekonomin
            som har skett leder säkert till att vi ibland till och med måste
            göra saker som vi egentligen inte vill göra. Det kanske vi blir
            tvingade till med nödvändighet.
          </note>
          <note>
            När det gäller oxfilén så sitter den mannen där borta - eller
            i varje fall hans företrädare. Det var en politisk överenskommelse,
            Anna Grönlund. Sådana får man göra ibland. Vi gjorde en med er
            om den stora skattereformen. Man kan diskutera storleken på de
            olika sakerna, men så är det i det politiska livet.
          </note>
          <note type="speaker">
            Anf. 48 LENNART HEDQUIST (m) replik:
          </note>
          <note>
            Herr talman! Jag har inledningsvis ett påpekande.
          </note>
          <note>
            Det nämns ofta att vård, skola och omsorg skulle vara de poster
            som slukar de mesta skattepengarna. Så är det inte. Det mesta
            av skattepengarna används för att gå till personer som inte arbetar,
            till sjuka, till förtidspensionerade och så vidare. Skatteinkomsterna
            används företrädesvis till transfereringssystemen.
          </note>
          <note>
            Här kommer man in just på frågan om rättfärdigheten i inkomstskatten.
            Ett rättfärdigt inkomstskattesystem måste grundas på principen
            att man i första hand får behålla så mycket av sin lön att man
            kan leva på den. Därefter börjar man betala skatt.
          </note>
          <note>
            Det finns också en annan sak som måste beaktas, nämligen det
            som jag skulle vilja kalla för eroderande effekter av ett skattesystem.
            Arne Kjörnsberg säger ungefär att man inte kan räkna med dynamiska
            effekter och ta in dem i förväg. Men här i Sverige ser vi hur
            skattebaser eroderar. Socialdemokraterna kanske kommer att acceptera
            att förmögenhetsskatten har den verkan, men vi ser ju också hur
            den progressiva inkomstskatten har exakt samma verkan. Det innebär
            att kompetens lämnar landet, att extraarbete inte utförs och att
            svartarbete breder ut sig. En skatt som har den effekten är skadlig.
          </note>
          <note>
            Arne Kjörnsberg säger att höginkomsttagare måste kunna bidra
            ytterligare inom ramen för en proportionell skatt. Ja, Arne Kjörnsberg
            och jag kan göra det. Men vilket besked ger ni egentligen till
            dem som flyttar utomlands och till de grupper som ni vill skydda
            nu genom att ge skatteavvikelser på grund av de höga skatterna
            i vårt land?
          </note>
          <note type="speaker">
            Anf. 49 ARNE KJÖRNSBERG (s) replik:
          </note>
          <note>
            Herr talman! Jag måste få börja med att ställa en fråga. Lennart
            Hedquist får förklara i nästa replik vad han avser med det sista
            som sade om skatteavvikelse.
          </note>
          <note>
            Det kan jag inte svara på annars.
          </note>
          <note>
            Jag har noterat att herrar Hedquist och Landgren numera båda
            två har börjat använda ett nytt ord i resonemanget om skatterna,
            nämligen rättfärdig. Låt mig berätta en historia om det. Sveriges
            längste statsminister, Tage Erlander, talade alltid om att samhället
            skulle vara riktigt, rättvist och så tillade han alltid - vilket
            förvånade många på den tiden - rättfärdigt. Det är många historiker
            som har funderat över varför han använde just det ordet. Man har
            kommit fram till att det troligen var ett utflöde av hans uppväxt
            i frireligiösa kretsar i Värmland. Vad som är bakgrunden till
            att herrarna använder det undandrar sig min bedömning, men jag
            noterar att ni har gjort det. Jag tycker faktiskt att det är ett
            väldigt fint ord.
          </note>
          <note>
            Om man funderar på vad det egentligen betyder är det ett väldigt
            fint ord, men, mina herrar, vi gör olika bedömningar av vad detta
            innebär exempelvis när det gäller skatteskalan.
          </note>
          <note>
            Förhoppningsvis gör våra väljare samma bedömningar som vi var
            och en gör. Men Lennart Hedquists väljare och socialdemokratiska
            väljare har troligen olika uppfattning om det, och där har vi
            vårt gemensamma problem. Vi får försöka att resonera oss fram
            så gott det går utan att använda för stora och starka ord. Jag
            påstår inte att Lennart Hedquist eller ens Per
          </note>
          <note>
            Landgren gör det, men jag vill kanske sträcka upp ett varningens
            finger för mig själv.
          </note>
          <note type="speaker">
            Anf. 50 LENNART HEDQUIST (m) replik:
          </note>
          <note>
            Herr talman! Arne Kjörnsberg kan väl studera vår bakgrund. Då
            får han kanske svar på frågorna. Jag tycker att det är viktigt
            att påpeka att just ordet rättvisa är ett begrepp som kan ha lite
            olika innebörd för olika människor. Men däremot bör man kunna
            definiera vad som är rättfärdigt på ett mer objektivt sätt. Jag
            tycker att ett rättfärdigt skattesystem ska ta hänsyn till försörjningsbördan.
            Man ska inte behöva betala skatt så länge man inte kan leva på
            sin lön. I första hand ska lönen gå till att betala livets oundgängliga
            utgifter.
          </note>
          <note>
            Men sedan har vi det höga skattetrycket, Arne
          </note>
          <note>
            Kjörnsberg, och det problemet möter ni hela tiden med att försöka
            göra lite speciella grejer för lite olika människor. Ni har gjort
            det när det gäller förmögenhetsskatten och när det gäller inkomstskatten
            med den här expertskatten. Nu har ni haft en utredare som kommit
            på tanken att vissa experter som flyttar till
          </note>
          <note>
            Norrland skulle kunna undgå den höga statliga skatten.
          </note>
          <note>
            Det här visar i första hand att ni inte förstår att det är ett
            generellt problem. Kompetens försvinner ur landet, extraarbete
            utförs inte och svartarbete breder ut sig. Det är en skattebas
            som eroderar. Ni får faktiskt en dynamisk effekt om ni avskaffar
            den och sätter punkt för de eroderande skattebaserna.
          </note>
          <note type="speaker">
            Anf. 51 ARNE KJÖRNSBERG (s) replik:
          </note>
          <note>
            Herr talman! Utredaren, som häromdagen torgförde sina tankar
            om en särskild skatt i stödområdet, kommer med sitt förslag. Vi
            får väl skicka det på remiss, bereda det och så vidare, men jag
            är ytterligt tveksam till det. Lägg märke till att jag använde
            ordet
          </note>
          <note>
            "jag" eftersom detta inte är berett eller resonerat om i vårt
            parti. Jag är ytterligt tveksam, eller för att säga som jag har
            sagt till några journalister: Jag tycker att det är fel. Jag tar
            avstånd från det.
          </note>
          <note>
            Det är ett klart besked, men ännu så länge kan det bara gälla
            mig själv, Lennart Hedquist, eftersom jag inte tar på mig att
            tala för mitt parti utan att vi har resonerat om detta.
          </note>
          <note>
            Sedan har vi detta att det är så många som flyttar därför att
            om de tjänar mer än 37 200 kr får de betala
          </note>
          <note>
            5 % till i statsskatt. Hur många är det egentligen? Hur många
            är det som flyttar hit? En annan av mina partiledare, Olof Palme,
            sade väldigt ofta: Jag är övertygad att det går att förklara för
            dem som har det ekonomiskt ganska bra att deras insatser, genom
            att de exempelvis får betala mer i skatt, är bra för samhället,
            den sociala sammanhållningen och kittet i samhället.
          </note>
          <note>
            Herr talman! Ju mer jag funderar på det här och ju längre jag
            får leva, desto mer övertygad blir jag om att Olof Palme hade
            rätt även i denna del.
          </note>
          <note type="speaker">
            Anf. 52 BARBRO FELTZING (mp) replik:
          </note>
          <note>
            Herr talman! Jag vill återkomma till det jag sade förut. Jag
            kommer att referera vad en här icke närvarande person, nämligen
            barn- och familjeminister
          </note>
          <note>
            Berit Andnor, har sagt. Hon uttalade sig i radion häromdagen.
            Jag fick intrycket att den motion om barnpension som jag tog upp
            här skulle kunna bifallas. Det är naturligtvis svårt för Arne
            Kjörnsberg att svara för vad en minister säger i medierna, men
            jag undrar om Arne Kjörnsberg kan tänka sig att föra tankarna
            i vår motion vidare. Jag tycker att det är en behjärtansvärd sak
            att inte beskatta sommarjobb i samband med barnpension.
          </note>
          <note type="speaker">
            Anf. 53 ARNE KJÖRNSBERG (s) replik:
          </note>
          <note>
            Herr talman! Jag vet inte hur pass rå jag vågar vara, men jag
            tar chansen. Jag ger mig ut på gungflyt.
          </note>
          <note>
            Det citerade statsrådet har inte rösträtt i riksdagens kammare.
            Statsrådet kan föreslå detta, men statsrådet måste komma till
            riksdagen och föreslå det. Sedan får vi resonera om det.
          </note>
          <note>
            Den som sitter på den vänstra sidan från min sida sett i ordförandestolen
            har varit med om de förändringar som vi har gjort i skatteutskottet
            innan Barbro
          </note>
          <note>
            Feltzing kom dit. Vi vidhåller nog att de förändringar vi gjorde,
            jag tror att det var .
          </note>
          <note type="speaker">
            (BARBRO FELTZING (mp):
          </note>
          <u who="unknown" xml:id="i-8038bfbe0622341d-0">
            <seg>
              Det står fel i betänkandet. Det står att det var 1998 och sedan
              fattade man beslutet 1990. Det kan inte stämma. Det måste ha varit
              1989 och 1990. Jag tror att det är så.)
            </seg>
          </u>
          <note>
            För att vara mycket ärlig mot talmannen här vill jag säga att
            jag var rädd att Barbro Feltzing skulle begära replik och ställa
            frågor på just det här området, för det kan jag för dåligt. Jag
            har stor respekt för mina kolleger och föregångare, men jag vidhåller
            nog den uppfattningen att det här är en rimlig avvägning. Det
            innebär inte att vi gör tummen ned, som man gjorde på de gamla
            antika arenorna. Vi kan naturligtvis resonera om detta.
          </note>
          <note>
            Men för närvarande är vår bedömning att de åtgärder som är vidtagna
            får bära och så får vi titta närmare på det. Det är därför vi
            har skrivit som vi har gjort och det har lett till Barbro Feltzings
            reservation.
          </note>
          <note>
            Lika säkert som jag tror att det är att Lennart Hedquist skriver
            en motion om avskaffande av andra skalsteget i skatteskalan tror
            jag att det är att Barbro
          </note>
          <note>
            Feltzing kommer att skriva en motion om barnpension nästa år.
            Då får vi väl diskutera frågan på nytt.
          </note>
          <note>
            Herr talman! Detta är inte något försök att skoja bort detta.
            Jag inser att det är ett stort problem för
          </note>
          <note>
            Barbro Feltzing som kan frågan bättre än jag. Vi får titta på
            det. Jag har ett öppet sinne för det.
          </note>
          <note type="speaker">
            Anf. 54 BARBRO FELTZING (mp) replik:
          </note>
          <note>
            Herr talman! Tack, Arne Kjörnsberg, för att vi inte stänger dörren
            för detta i alla fall. Jag hoppas att ministern kanske har någon
            påverkan även om hon inte har rösträtt här i kammaren. Jag hoppas
            att man kommer att titta på detta. Nu ger man de här ungdomarna,
            som redan befinner sig i en utsatt situation, signaler om att
            det inte lönar sig att arbeta. Jag kommer säkert att motionera
            vidare.
          </note>
          <note type="speaker">
            Anf. 55 ARNE KJÖRNSBERG (s) replik:
          </note>
          <note>
            Herr talman! Ja, Barbro Feltzing, statsrådet, liksom alla andra
            statsråd, har något inflytande.
          </note>
          <note type="speaker">
            Anf. 56 ROGER KARLSSON (c) replik:
          </note>
          <note>
            Herr talman! Jag håller med om det Barbro Feltzing sade om krigets
            skugga. Jag vill bara påpeka att det är klart att det har påverkan
            på ekonomin. Jag vill skicka med till Socialdemokraternas etikexpert
            att
          </note>
          <note>
            Göran Persson faktiskt har sagt att ett snabbt krig skulle vara
            bra för ekonomin. Det tycker jag var ett cyniskt påpekande. Det
            kan vara bra att ta med det för etikexperten.
          </note>
          <note>
            I sitt anförande lyfte Arne Kjörnsberg fram att det är viktigt
            för Socialdemokraterna att föra en politik som minskar klyftor.
            Jag har lite statistik från förra mandatperiod och den inkomstskattereform
            som ni har genomfört i tre steg. För en undersköterska som tjänar
            15 000 kr i månaden har ni sänkt skatten med
          </note>
          <note>
            8 220 kr per år. Låt oss anta att hennes chef tjänar
          </note>
          <note>
            35 000 kr i månaden. För honom har skatten sänkts med drygt 29
            000 kr per år. Då är min fråga till Arne
          </note>
          <note>
            Kjörnsberg: Är det en politik som minskar klyftorna?
          </note>
          <note type="speaker">
            Anf. 57 ARNE KJÖRNSBERG (s) replik:
          </note>
          <note>
            Herr talman! Efterhand kommer alla de socialdemokratiska partiledarna
            upp här. Göran Persson sade faktiskt inte så. Han försökte göra
            en bedömning utifrån ekonomiska infallsvinklar vad ett kort eller
            långt krig skulle innebära. Det var det som Göran
          </note>
          <note>
            Persson yttrade sig över vid det här tillfället. Jag behöver
            inte lägga några etiska, eller möjligen moraliska, aspekter på
            det.
          </note>
          <note>
            Herr talman! Sedan över till Roger Karlssons exempel. Det handlade
            om kompensation för egenavgifterna. Jag sitter fortfarande med
            i den genomförandegrupp som fick i uppdrag att efter principöverenskommelsen
            försöka utforma en lång rad regler. Jag råkar alltså kunna den
            här frågan.
          </note>
          <note>
            Bland annat Roger Karlssons parti ville ha egenavgifterna, men
            vi ville inte ha sådana. För att komma fram till en lösning på
            ett väldigt viktigt problem för vårt land accepterade vi det,
            men vi sade att vi om vi får ekonomiska möjligheter vill kompensera
            för dem.
          </note>
          <note>
            Det är, som Roger Karlsson naturligtvis känner till, så att man
            betalar olika höga egenavgifter beroende på hur stor inkomst man
            har, dock upp till ett visst tak, nämligen 7 ½ basbelopp eller
            för närvarande 298 000 kr. Ska man kompensera för dessa egenavgifter
            blir det med naturnödvändighet så att de som har betalat större
            egenavgift får mer tillbaka. Det ligger i sakens natur.
          </note>
          <note>
            Sedan får man använda andra metoder för att utjämna klyftorna,
            till exempel maxtaxa på dagis. Det tjänar faktiskt alla på, men
            det är klart att de som har betalat hög dagistaxa tjänar mer på
            det.
          </note>
          <note>
            Jag tycker att man ska ha progressiviteten i skatteskalan, vilket
            en del inte tycker. Jag tycker inte att man ska ha progressivitet
            i exempelvis barnomsorgstaxan, för då slår det oftast fel. Vi
            får leta efter andra medel för att åstadkomma det som Roger Karlsson
            efterfrågar.
          </note>
          <note type="speaker">
            Anf. 58 ROGER KARLSSON (c) replik:
          </note>
          <note>
            Herr talman! Det är alldeles tydligt att det är en medveten prioritering
            att göra skattesänkningar som får väldigt olika utfall. Vi kan
            då leka med tanken hur det ser ut när ni har gjort det här fullt
            ut. Ni tyckte inte om egenavgifter, men samtidigt får man olika
            pension när man blir pensionär. När inkomstskattereformen är fullt
            ut genomförd betalar man egenavgifterna men får sedan kompensation
            för dem. Alltså betalar man inte sina egna egenavgifter.
          </note>
          <note>
            Ni har lyckats skapa ett system som varken jämnar ut klyftor
            i dag eller i morgon. Klyftorna kommer att gå i arv med den politik
            som ni för.
          </note>
          <note type="speaker">
            Anf. 59 ARNE KJÖRNSBERG (s) replik:
          </note>
          <note>
            Herr talman! Nu måste jag börja med vissa fundamenta. Vad är
            pension för Roger Karlsson? Pension är inget annat än uppskjuten
            lön. Man kan välja att ta ut mera nu och mindre när man blir gammal
            eller tvärtom. Vi socialdemokrater har med - låt mig använda det
            uttrycket - de fyra borgerliga partierna träffat en överenskommelse.
          </note>
          <note>
            Jag utgår från att Centerpartiet står fast vid den överenskommelse
            vi har träffat i detta avseende, och det leder till att om man
            tjänar mer pengar får man upp till ett visst tak högre pension.
            Man har uppskjutit en del av den lön som man kunde ha tagit ut
            och sagt:
          </note>
          <note>
            Den vill jag ha när jag blir gammal. Det är principen bakom den
            överenskommelse som vi har träffat.
          </note>
          <note>
            Socialdemokraterna kommer i varje fall att stå fast vid den överenskommelse
            som vi har träffat. Jag är alldeles säker på att också Roger Karlsson
            och Centerpartiet kommer att göra det.
          </note>
          <note type="speaker">
            Anf. 60 ANNE-MARIE PÅLSSON (m):
          </note>
          <note>
            Herr talman! För snart tio år sedan lade jag fram ett ganska
            oskyldigt förslag vid Socialdemokraternas ekonomiska seminarium
            i Visby. Jag föreslog att man skulle kunna vidga vad som betraktades
            som kostnader för intäkternas förvärvande och låta även uppgifter
            i hemmet inkluderas i den kategorin. Man skulle alltså kunna göra
            skattemässiga avdrag för köp av sådana tjänster.
          </note>
          <note>
            En av deltagarna på seminariet, sedermera vice riksbankschefen
            Villy Bergström, blev djupt upprörd över detta och kallade det
            att införa ett pigsamhälle.
          </note>
          <note>
            Så föddes pigdebatten.
          </note>
          <note>
            Uppenbarligen rör den här debatten upp väldigt djupa känslor
            eftersom den bara fortsatte och inte har velat tystna. Reaktionen
            var från början oerhört stark, inte minst från vänsterhåll, och
            de moraliska argumenten var eldfängda. Man ska inte klättra på
            andra kvinnors ryggar, sade Marita Ulvskog i en TV-debatt.
          </note>
          <note>
            Man ska bära ut sin egen skit, sade någon annan. Män ska inte
            kunna köpa sig fria från sitt hushållsarbete genom att köpa tjänster
            utifrån.
          </note>
          <note>
            De här moraliska argumenten kom så småningom att överges och
            ersättas av mera ekonomiskt laddade argument. Då var argumentationen
            följande: Inte ska man subventionera andras konsumtion. Inte ska
            man subventionera andras fritid. Inte ska man subventionera de
            rikas köp av bekvämlighet, och nog ska skattepengarna användas
            till viktigare saker än detta slags verksamhet.
          </note>
          <note>
            Det är i och för sig okej, sade man lite motvilligt, eftersom
            det uppdagades att även företrädare för vänstern köpte sig tjänster.
            Gudrun Schyman var en av dem. Nu var det i och för sig dotterns
            kompis som utförde det hela, så frågan var om man köpte eller
            inte köpte de tjänster det gällde. Så småningom ansågs det hur
            som helst att det var ganska okej att köpa tjänster, men man skulle
            betala dem fullt ut själv.
          </note>
          <note>
            Med den utgångspunkten har man grundlagt ett system där bara
            väldigt få personer med extremt höga inkomster har råd och möjlighet
            att köpa sig en liten lättnad i sin vardag. Med de skatter som
            vi har i dag har vi en skattekil på ungefär 4. Vad innebär detta?
          </note>
          <note>
            Jo, man tycker att den som ska plocka upp efter en hemma eller
            vad det är fråga om ska ha en lön på
          </note>
          <note>
            12 000 kr i månaden, vilket egentligen är en väldigt låg lön.
            Det betyder att den som köper tjänsten ska tjäna minst 48 000
            kr i månaden för att transaktionen ska vara ekonomiskt försvarbar.
          </note>
          <note>
            Jag vet eftersom jag har tittat på statistiken att det inte är
            många människor som har en lön på 48 000 kr i månaden, inte ens
            en hyggligt avlönad riksdagsman.
          </note>
          <note>
            Man har alltså med detta begränsat den här typen av företeelser
            till ett väldigt litet antal personer. Jag och många med mig tycker
            att det här är galet. Det finns faktiskt ett antal människor som
            har lägre inkomster och som också skulle vilja köpa sig lite avlastning.
          </note>
          <note>
            På det sätt som jag resonerar, som mitt parti resonerar och som
            man nu resonerar i den borgerliga fyrpartimotionen skulle man
            med skattemässiga avdrag göra den här möjligheten mycket lättare
            tillgänglig för många fler.
          </note>
          <note>
            Det har nu snart gått tio år, två utredningar har passerat och
            ett stort antal motioner har väckts på det här området, men platt
            intet har hänt. Motståndet från vänstern är fortfarande precis
            lika kompakt. Vi fick exempelvis höra i dag: Vem ska då utföra
            de här tjänsterna? Som om det skulle vara något kränkande att
            göra detta. Vad är kränkande i att utföra ett arbete som man får
            en hyfsad ersättning för?
          </note>
          <note>
            Jag kan ge exempel på vilka som skulle kunna tänka sig att utföra
            de här tjänsterna, personer som ringde och skrev till mig i samband
            med den här debatten. Det var en manlig sjukpensionär från Linköping,
            djupt deprimerad av att inte ha någon funktion i samhället, som
            fick sin avi en gång i månaden med pengar att leva på. Han tyckte
            att livet var tråkigt och kände att en ny möjlighet hade öppnat
            sig för honom.
          </note>
          <note>
            Han sade: Jag kan inte göra detta på full tid, det klarar inte
            min kropp, men jag kan arbeta några timmar i månaden. Tänk att
            även jag kan ha en uppgift att fylla!
          </note>
          <note>
            Jag fick brev från en invandrarkvinna i Rosengård, som menade
            att det var jättebra att jag tog upp den här frågan. Vi här är
            glada över att få göra något
          </note>
          <note>
            - låt vara att detta kanske inte är drömjobbet. Vi är tacksamma
            att få in en fot på den svenska arbetsmarknaden.
          </note>
          <note>
            Jag fick en röd ros från vår lokalvårdare på institutionen i
            Lund, med argumentet: "Du är så bra, för du är den första som
            sagt att också det jag gör har ett värde."
          </note>
          <note>
            Det är några som kan tänka sig att göra detta.
          </note>
          <note>
            De argument jag förde fram då, för snart tio år sedan, är desamma
            som man kan använda för att föra fram det här förslaget i dag.
            Då hade vi en hög arbetslöshet. Det har vi i dag också, inte så
            hög som
          </note>
          <note>
            1993, men den finns där. Det här var ett sätt att skapa en arbetsmarknad
            för människor som kanske inte har den kompetens som behövs på
            den arbetsmarknad vi normalt sett tänker på men som också vill
            göra en insats.
          </note>
          <note>
            Med den här typen av tänkande kan vi få en bättre arbetsfördelning.
            Människor som arbetar för mycket kan få en viss avlastning, och
            människor som arbetar för lite kan få någonting att göra. På det
            sättet mår vi alla bättre. Kanske kan det också bidra till att
            minska sjukskrivningarna, utbrändheten och ohälsan.
          </note>
          <note>
            Vi kan omvandla en svart sektor till en vit sektor.
          </note>
          <note>
            Visst utförs den här typen av arbeten avlönade, men de görs i
            en svart sektor. Det räcker att alla ni som är kritiker åker ut
            till villaområdena, så ska ni få se vad som händer där efter att
            de som bor i villorna har åkt till sitt arbete på morgonen.
          </note>
          <note>
            Det vore väl utmärkt om man kunde omvandla detta till ett vitt
            arbete. Därtill kommer de som utför arbetet att kunna få pensioner
            och försäkringar och omfattas av de lagar som gäller andra anställda
            i det här landet.
          </note>
          <note>
            Det skulle vara bra för jämställdheten, det vill säga att det
            skulle ge kvinnor möjlighet att konkurrera på samma villkor som
            männen. Varenda man som gör karriär har markservice. I Sverige
            väljer vi att inte låta kvinnor få ta del av den här typen av
            tjänster. I
          </note>
          <note>
            stället ska vi kvotera in kvinnor på de höga positionerna.
          </note>
          <note>
            Den stora poängen med detta är att det skulle förbättra statens
            budget. Det skulle ge staten mera pengar att satsa på precis det
            som Arne Kjörnsberg här så vältaligt har givit uttryck för: vård,
            skola och omsorg.
          </note>
          <note>
            Det beror på att den här typen av övning inte kostar staten någonting,
            av två skäl. För det första finns det i dag ingen vit sektor som
            man undandrar skattekraft.
          </note>
          <note>
            Detta görs ju på fritiden eller utförs svart. För det andra skulle
            staten på detta sätt få minskade utgifter för arbetslöshet, för
            bidrag av olika skäl och för kostnader för sjukfrånvaron. Det
            är alltså bara pluseffekter.
          </note>
          <note>
            Frågan är inte, herr talman, om vi har råd att införa en sådan
            här reform utan om vi har råd att avstå från den. Det skulle bättra
            på situationen en hel del för svensk ekonomi.
          </note>
          <note>
            Slutligen ställer jag mig naturligtvis bakom samtliga moderata
            reservationer, men jag ställer mig speciellt mycket bakom reservation
            12, under punkt 12.
          </note>
          <note>
            Inte trodde jag i min vildaste fantasi för tio år sedan när jag
            väckte det här förslaget att jag skulle stå här i dag i denna
            talarstol och försvara vår motion.
          </note>
          <note>
            Jag tycker att det är hemskt trevligt.
          </note>
          <note type="speaker">
            Anf. 61 ARNE KJÖRNSBERG (s) replik:
          </note>
          <note>
            Herr talman! En lite skämtsam infallsvinkel: Den som var skyldig
            till - eller gjorde en bra insats; det ska jag inte bedöma nu
            - att Anne-Marie Pålsson fick göra framträdandet på det socialdemokratiska
            ekonomiska seminariet på Gotland för ungefär tio år sedan är numera
            statssekreterare i Finansdepartementet. Olika vägar kan vi gå
            här i livet.
          </note>
          <note>
            Herr talman! Först vill jag säga något om principen bakom hur
            vi ser på det här. Vi tycker att den typ av avsteg som Anne-Marie
            Pålssons förslag och reservation nr 12 innebär bryter alldeles
            för mycket mot likformigheten och den neutrala beskattningen i
            vårt skattesystem, som Anna Grönlunds parti och Socialdemokraterna
            står för. Det är den principiella invändningen mot förslaget.
          </note>
          <note>
            Låt mig sedan ta mig själv som exempel. Jag tilllåter mig faktiskt
            att tycka att det är fel att någon annan ska betala för att jag
            ska få städat, i min övernattningsbostad på Götgatan eller hemma
            på Hasselbacksgatan 42 i Borås. Jag tycker att det är fel att
            någon annan ska betala för det. Oavsett vad Anne-
          </note>
          <note>
            Marie Pålsson säger blir det ju på det sättet, för det ska skattesubventioneras
            på ena eller andra sättet.
          </note>
          <note type="speaker">
            Anf. 62 ANNE-MARIE PÅLSSON (m) replik:
          </note>
          <note>
            Herr talman! Det var väldigt trevligt att Jens Henriksson bjöd
            in mig. Han är tillika en av mina gamla studenter, och en mycket
            begåvad student. Jag handledde honom i hans uppsats, och den var
            mycket bra.
          </note>
          <note>
            Jag tycker att han gjorde ett mycket klokt val.
          </note>
          <note>
            När det gäller det här med att betala för vad, är det klart att
            man kan ha en utgångspunkt att vi ska göra allting själva. Jag
            utgår från, herr talman, att Arne
          </note>
          <note>
            Kjörnsberg delar mycket jämlikt, broderligt och systerligt på
            sysslorna i hemmet. Det är väl inte så att det är Arne Kjörnsbergs
            fru som gör de här sysslorna utan att få någon betalning?
          </note>
          <note>
            Det är en utgångspunkt att vi ska dela på allting.
          </note>
          <note>
            Men jag tycker att detta är en konstig utgångspunkt.
          </note>
          <note>
            Jag företräder en idé om att var och en gör det man är bra på,
            och sedan byter man med varandra. Man byter på marknadsmässiga,
            rimliga och acceptabla nivåer.
          </note>
          <note>
            Genom att göra den här typen av konstruktion som vi talar för
            här, är det en garanti för att lönen för dem som utför de här
            sysslorna kan hållas på en anständig nivå. Skulle man välja andra
            lösningar, som föreslagits på annat håll, skulle det leda till
            att lönespridningen blir mycket större. Det här är faktiskt ett
            sätt att hålla ihop löneskalan.
          </note>
          <note>
            Ytterligare en punkt är den här: Varför accepterar man att vi
            får göra skattemässiga avdrag för andra aktiviteter, till exempel
            att resa till och från sitt arbete, köpa pensionsförsäkringar
            och liknande? Varför iakttar man inte denna likformighetsprincip
            i de avseendena?
          </note>
          <note type="speaker">
            Anf. 63 ARNE KJÖRNSBERG (s) replik:
          </note>
          <note>
            Herr talman! För att kunna göra jobbet behöver man ta sig dit.
            Det är det enkla svaret. Det är därför man får göra avdrag för
            att resa till och från jobbet.
          </note>
          <note>
            Mer komplicerat är det inte.
          </note>
          <note>
            Anne-Marie Pålsson kan naturligtvis detta mycket bättre än jag,
            dels därför att hon är professionell på området, dels därför att
            hon har den geografiska närheten. Anne-Marie Pålsson vet naturligtvis
            att man i
          </note>
          <note>
            Danmark först hade en ganska hög nivå och att det kostade alldeles
            för mycket pengar för den danska statskassan så att man sedan
            var tvungen att sänka nivån. Det blev också, som Marie Engström
            mycket riktigt påpekade, ganska få jobb. Man brukar i Danmark
            tala om att det är i intervallet 5 000-7 000 -
          </note>
          <note>
            eller 4 000-6 000; jag är något osäker.
          </note>
          <note>
            Sedan har vi gränsdragningsproblem. Marie Engström visade bara
            genom att citera ur er reservation vilka gränsdragningsproblem
            som skulle uppstå. Jag tycker att vi har alldeles tillräckligt
            med gränsdragningsproblem i vårt skattesystem utan att vi ska
            tillföra några fler.
          </note>
          <note>
            Tro mig eller inte, Anne-Marie Pålsson, men det vore förmätet
            av mig - och det kanske ligger utanför denna debatt - att redovisa
            hur vi i vårt hushåll klarar hushållsnära tjänster.
          </note>
          <note type="speaker">
            Anf. 64 ANNE-MARIE PÅLSSON (m) replik:
          </note>
          <note>
            Herr talman! Det låter betryggande. Jag utgår från att det är
            en jämlik fördelning mellan hushållstjänsterna.
          </note>
          <note>
            Jag ska inte förneka att här finns gränsdragningsproblem. Det
            finns här, liksom i alla andra sammanhang när det gäller beskattning.
            Men jag menar att problematiken med gränsdragningen inte är av
            sådan art att den i sig är ett skäl för att inte ha den här typen
            av skattemässiga avdrag.
          </note>
          <note>
            Man tar ofta exemplet Köpenhamn. Jag ska erkänna att det var
            ett tag sedan jag fick information om vad som hände där.
          </note>
          <note>
            Däremot säger man väldigt lite om erfarenheterna från ett svenskt
            pilotfall, den försöksverksamhet som pågick i Kungälv inom projektet
            Humlan. Det var egentligen väldigt positiva scenarier därifrån.
            En rad människor ville arbeta med uppgifterna. Det var en väldigt
            stor efterfrågan på tjänsterna, och man lyckades få till stånd
            en struktur som var väldigt fördelaktig. Man finansierade det
            bitvis genom EU-pengar.
          </note>
          <note>
            Det var en försöksverksamhet, och man lade ned den efter något
            år - tyvärr, för jag tror att många saknar detta.
          </note>
          <note>
            Det som är viktigt i den här diskussionen handlar om några saker.
            Det handlar framför allt om hur man ser på kostnaden. Där har
            det bitit sig fast en uppfattning att det här kostar någonting.
            Det är det som är min grundläggande kritik mot dem som kritiserar
            förslaget, därför att detta kostar ingenting. Just därför bör
            man införa denna typ av möjlighet. Det finns så många fördelar
            med det. Därför menar jag att det vore väldigt trevligt om fler
            partier än Folkpartiet ändrade uppfattning i frågan.
          </note>
          <note type="speaker">
            Anf. 65 LEIF JAKOBSSON (s):
          </note>
          <note>
            Herr talman! I Öresundsregionen bor det ca 3,8
          </note>
          <note>
            miljoner människor. Det är ett av norra Europas viktigaste potentiella
            tillväxtcentrum. Till exempel finns det tio universitet i området.
          </note>
          <note>
            Hade regionen legat bara i ett land hade vi säkert kunnat ta
            till vara de här tillväxtmöjligheterna mycket bättre. Men regionen
            har varit delad av geografiska och legala diken. Det ena diket,
            Öresund, överbryggade vi för flera år sedan, och nu finns en växande
            integrerad regional trafik mellan Själland och södra
          </note>
          <note>
            Sverige. Men det andra, olika regelverk i skatte-, försäkrings-
            och pensionssystem, är fortfarande ett stort hinder.
          </note>
          <note>
            Det är framför allt två förhållanden som kraftigt motverkar integrationen.
            Det ena är att skattereglerna innebär att man inte betalar skatt
            till den kommun där man bor om man arbetar på andra sidan sundet.
            Man ger alltså inte pengar till den kommun där man får service,
            där barnen går i skola, där man får vård etcetera. Därutöver,
            vilket jag har aktualiserat i en annan motion, omfattas en dansk
            av begränsningsregeln när det gäller fastighetsskatten om inkomsten
            skattas i
          </note>
          <note>
            Danmark, och betalar därmed betydligt lägre fastighetsskatt än
            grannen i ett likadant hus. Var och en förstår att det här kommer
            att leda till stora spänningar mellan grannar och i kommuner,
            och den här utvecklingen går faktiskt fort. Jag läste senast för
            ett par timmar sedan att Sparbanken redovisade att antalet danskar
            som köper bostad i Skåne ökade med 40 %
          </note>
          <note>
            under förra året. Det beror på att vi har betydligt lägre boendekostnader
            i Sverige.
          </note>
          <note>
            Men det andra förhållandet är att de som verkligen arbetar på
            bägge sidor sundet, som kanske är några dagar på danska sidan
            och några dagar på svenska sidan, drabbas av en fullständig oförutsägbarhet
            när det gäller skatter och avgifter. Det drabbar alla som jobbar
            på konsultbasis, och det har drabbat de företag som har gått före
            och uppmanat sina anställda att vidga sin kompetens genom att
            jobba i fabrik och på kontor på bägge sidor sundet.
          </note>
          <note>
            Tyvärr har många företag och enskilda blivit brända och avbrutit
            de här försöken. Numera avråder man snarare från att gå över nationsgränsen.
            Det här är mycket allvarligt, eftersom bilden av att det är omöjligt
            att arbeta sundsöverskridande nu satt sig så djupt i medvetandet
            både hos företag och enskilda att uppförsbacken blir svår när
            vi väl har löst detta.
          </note>
          <note>
            Det positiva klimatet som fanns i samband med broinvigningen
            kommer att bli svårt att återskapa.
          </note>
          <note>
            Därför vill jag naturligtvis att de här problemen ska lösas fort.
            Helst skulle de ha lösts för flera år sedan.
          </note>
          <note>
            Många med mig har med spänning följt alla deadline som har satts
            upp för samarbete och förhandlingar mellan den svenska och den
            danska regeringen, men tyvärr har vi aldrig blivit bönhörda. Jag
            vill minnas att det senast var den nytillträdda borgerliga regeringen
            i Danmark som direkt utropade att man skulle lösa det här på några
            dagar. Efter de här dagarna visade det sig att det var fullständigt
            omöjligt att komma fram till en lösning.
          </note>
          <note>
            Det har varit många sådana här deadline, och tålamodet börjar
            faktiskt tryta. Man ska komma ihåg att det är en hämsko på tillväxten
            i Öresundsregionen, en tillväxt som skulle komma hela Sverige
            och hela
          </note>
          <note>
            Danmark till del. Eftersom det tycks ta en sådan tid att nå en
            ordentlig överenskommelse om långsiktiga regler har jag i min
            otålighet i min motion föreslagit att vi ska införa ett provisoriskt
            system med ett gemensamt skattekonto. Enskilda företag skulle
            då kunna göra rätt för sig och veta att de inte drabbas av en
            skattesmäll i efterhand och att de har rätt till de försäkringar
            och de förmåner som hänger samman med avgifter och skatter som
            de betalar. Sedan får väl länderna göra upp om hur pengarna ska
            fördelas, men den enskilde ska veta att han har gjort rätt för
            sig.
          </note>
          <note>
            Jag kan, herr talman, mycket väl förstå att skatteutskottet vänder
            sig mot ett sådant här bastardförslag, och jag vet att skatteutskottet
            mycket väl har satt sig in i problematiken, bland annat med en
            hearing.
          </note>
          <note>
            Men det är ett år sedan och lite mer, och fortfarande är frågan
            inte löst. Många skåningar ställer sig frågan om det hade varit
            lika svårt att lösa den här problematiken om Stockholm hade varit
            den ena parten och inte västra Skåne.
          </note>
          <note>
            Herr talman! Jag lovar dyrt och heligt att återkomma och plåga
            utskottet tills frågan är löst.
          </note>
          <note type="speaker">
            Anf. 66 TALMANNEN:
          </note>
          <note>
            Jag vill först säga att jag tycker att detta har varit väldigt
            intressant och värdefullt. De nya debattformer som har varit i
            samband med det här betänkandet tycker jag har fungerat väldigt
            bra. Ni har tagit replikerna här framför mig, och utskottet och
            kanske övriga har suttit runt talmanspodiet. Jag hoppas att det
            fortsätter på det här sättet och att det sprider sig till övriga
            ledamöter, så att man ser fördelarna med detta.
          </note>
          <note>
            Jag ser också att ni har haft den här fyraminutersinledningen.
            Den kunde jag inte höra själv, men jag ser att det kommer att
            fortsätta så när det gäller utskottets betänkanden. Det är säkert
            också mycket bra.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 16 §.)
          </note>
          <note>
            13 § Allmänna motioner om företags- och kapitalbeskattning
          </note>
          <note>
            Föredrogs skatteutskottets betänkande 2002/03:SkU8
          </note>
          <note>
            Allmänna motioner om företags- och kapitalbeskattning.
          </note>
          <note type="speaker">
            Anf. 67 PER-OLOF SVENSSON (s):
          </note>
          <note>
            Herr talman! Vi ska i dag debattera skatteutskottets förslag
            och ett antal motioner från den allmänna motionstiden som gäller
            frågor med anknytning till beskattning av företag och deras ägare.
          </note>
          <note>
            61 motioner är avlämnade i ärendet där det föreslås ett antal
            förändringar av de befintliga lagar som vi har. I många fall är
            motionerna likalydande med motioner som har avlämnats under de
            senaste åren, men då motionärerna tidigare har fått avslag på
            dem återupprepar de dem nu med samma krav.
          </note>
          <note>
            Många av de ämnen som motionärerna tar upp utreds, analyseras
            eller bereds redan av regeringen.
          </note>
          <note>
            Något ärende ligger dessutom hos EU-kommissionen för behandling.
            Därför tycker vi inte att det kan anses vara påkallat med någon
            ny insats. Det gäller bland annat motioner inom områdena miljöförbättrande
            investeringar, skatteregler för fåmansföretag, enklare beskattningsmetoder
            för vissa småföretag, näringsbetingade andelar, arvsskatt och
            gåvoskatt, generationsskiften i familjeföretag, yrkesfiskaravdrag
            och bidrag till idrott, kultur och annan ideell verksamhet.
          </note>
          <note>
            De flesta övriga motioner är, som jag sade, likalydande med motioner
            från tidigare år och har avslagits då inget nytt har tillkommit
            som förändrar bedömningen. Därför, herr talman, har vi att se
            fram emot en igenkännande debatt.
          </note>
          <note type="speaker">
            Anf. 68 ANNE-MARIE PÅLSSON (m):
          </note>
          <note>
            Herr talman! Jag får börja med att berömma talmannen för det
            goda initiativet att samla utskottet på det här sättet. Det känns
            betydligt mindre ensamt att ha mina utskottsmedlemmar eller kolleger
            lite närmare än vad jag har haft tidigare när jag har stått här
            i talarstolen.
          </note>
          <note>
            Vi ska nu här i kammaren diskutera sådant som rör beskattningen
            av företag. Det är en sällsynt viktig fråga. Att Sverige behöver
            företagare är alla överens om. Att situationen för företag måste
            vara god är alla överens om. Att verka för goda villkor för företagen
            tycks också alla vara överens om, men där upphör enigheten.
          </note>
          <note>
            Samtidigt som de flesta här bekänner sig till den här typen av
            inställning är beredskapen att vidta åtgärder i praktiken mycket
            skiftande. Jag ställde en rak fråga till en minister - av artighetsskäl
            nämner jag inte ministerns namn - om vilka åtgärder som regeringen
            hade vidtagit för att förbättra småföretagens villkor. Ministern
            blev mig svaret skyldig. Det kom inte en enda åtgärd trots att
            ministern inför församlingen i ett anförande hade talat länge
            och lidelsefullt om behovet av goda villkor för företagsamheten.
          </note>
          <note>
            Enligt min och mitt partis uppfattning är behovet av åtgärder
            på detta område mycket stort. Det räcker inte att pliktskyldigast
            i svepande ordalag tala om goda villkor för företagen. Här behövs
            också åtgärder.
          </note>
          <note>
            Sverige har under de senaste 30 åren fallit i välståndsligan
            från en tredjeplats till en sjuttondeplats.
          </note>
          <note>
            Det är ett faktum som kanske inte har undgått någon.
          </note>
          <note>
            Men som en följd av vissa redigeringsarbeten från
          </note>
          <note>
            SCB:s sida har vi väl klättrat några pinnhål på sistone.
          </note>
          <note>
            Enkla villkor är viktiga för att få bättre företagsklimat. Men
            det räcker inte. Vi måste också öka det ekonomiska utfallet för
            att människor ska finna det mödan värt att starta företag, att
            utvidga företag och att investera i företag. Moderaterna har därför
            i en rad parti- och kommittémotioner och enskilda motioner pekat
            på behovet av en reformerad beskattning för företagare, företag
            och företagens ägare.
          </note>
          <note>
            Dessa förslag rör ett brett spektrum av åtgärder.
          </note>
          <note>
            De rör förmögenhetsskatten, dubbelbeskattning på aktier, arvs-
            och gåvobeskattningen, beskattningen av fåmansbolag och royalty.
            De rör också regler som behandlingen av närstående, fonderingsmöjligheter
            och så vidare.
          </note>
          <note>
            Grunden för våra förslag är egentligen två. Den första är insikten
            om att globaliseringen har ändrat villkoren för företagen. Inga
            nationella gränser förmår nu att stänga ute konkurrens och varor
            eller att hålla inne kapital, arbetare och företagare av kött
            och blod.
          </note>
          <note>
            För att inte skapa konkurrensnackdelar menar jag och många med
            mig att man måste ha villkor som inte gör det svårare för svenska
            företag, företag verksamma här och med säte i Sverige, att verka
            jämfört med företag i andra länder. En sådan harmonisering av
            villkoren ska självklart inte bara gälla de stora globala företagen
            som har världen som sitt arbetsfält.
          </note>
          <note>
            Den ska också gälla de mindre företagen som är hänvisade till
            den svenska marknaden. Det är inte för att dessa företag kanske
            kan tala med en röst eller hota med att flytta utomlands. Konsekvenserna
            av att behandla dessa företag alltför illa är att de helt enkelt
            slutar att vara verksamma. Det får allvarliga konsekvenser för
            Sverige och för vår förmåga att skapa välfärd för svenskarna.
          </note>
          <note>
            Det finns en rad diskriminerande regler i Sverige.
          </note>
          <note>
            Det handlar bland annat om förmögenhetsskatten.
          </note>
          <note>
            Sverige är ett av de få länder som ännu inte har avvecklat den.
            Det handlar om dubbelbeskattningen och arvs- och gåvoskatten.
            Även om vi inte ligger på topp på de enskilda områdena ligger
            vi sammantaget i särklass i topp. Beskattningen av de svenska
            ägarna är högst i OECD-området.
          </note>
          <note>
            Man kan även ta andra exempel på diskriminerande regler. Ett
            är den motion som har lagts fram här i dag och som handlar om
            tonnagebeskattning. I andra länder väljer man att ha en fördelaktigare
            beskattning av denna näring. I Sverige har vi kvar en strängare
            beskattning med den konsekvensen att näringen riskerar att flytta
            till andra länder.
          </note>
          <note>
            Konsekvensen är förstås den att företagen flyttar ut ur landet.
            Ägarna flyttar ut ur landet. Det behöver inte alltid vara till
            nackdel, men i ett skarpt läge finns det alltid en risk när ägaren
            befinner sig utanför Sveriges gränser att man väljer att flytta
            nyckelfunktioner till landet där ägaren finns. Det kan vara juridik,
            marknadsföring, finans och liknande, alltså tjänster som genererar
            stora skatteintäkter för staten. Det kan också vara så att man
            i ett skarpt läge väljer att lägga ned anläggningar i Sverige
            som är långt ifrån huvudkontoret. Det är svårare att göra så när
            man har huvudkontoret i Sverige.
          </note>
          <note>
            Det andra skälet till att vi i en rad motioner föreslår att man
            ska ändra villkoren för företagarna och företagen är insikten
            om att det är fundamentalt annorlunda att verka som företagare
            än att vara anställd.
          </note>
          <note>
            Att verka som företagare innebär ju att ta större risker och
            att ha ett större ansvar. Det innebär också att man får en sämre
            utdelning av det transfereringssystem som vi har i Sverige.
          </note>
          <note>
            Trots att vi har fört den här typen av resonemang och kommit
            med dessa motioner har majoriteten i utskottet valt att föreslå
            att samtliga dessa förslag ska avslås. Argumentet är att situationen
            är bra som den är. Socialdemokraterna med stödpartier tycks liksom
            doktor Pangloss i Voltaires Candide leva i den bästa av alla världar.
            Man avstyrker också våra motioner med argumentet att det pågår
            utredningar på området som har till uppgift att föreslå eventuella
            förändringar. Jag har tittat på några av de utredningar som man
            refererar till. Om det är dessa utredningar som ska vara till
            grund för utskottsmajoritetens förslag blir jag ganska bekymrad.
          </note>
          <note>
            Den första utredningen, den så kallade 3:12-
          </note>
          <note>
            utredningen, ser över beskattningen av fåmansbolag.
          </note>
          <note>
            Hela utredningen dryper av något slags förakt mot fåmansbolag:
            De gör ingen egentlig insats för Sverige, bidrar inte särskilt
            mycket till sysselsättningen eller till skatteintäkterna för Sverige
            och består mestadels av konsulter på Östermalm som gör allt vad
            de kan för att undandra sig beskattning.
          </note>
          <note>
            Det är föga förvånande att man inte är det minsta angelägen om
            att ändra reglerna. Även fortsättningsvis - om man ska utgå ifrån
            utredningens förslag -
          </note>
          <note>
            kommer man att tillämpa precis samma principer som man har i
            dag, det vill säga merparten av det som en fåmansbolagare tjänar
            ska betraktas som inkomst av tjänst och därmed beskattas därefter.
            Detta görs trots att en fåmansbolagare ådrar sig mycket högre
            risker än en anställd. Man riskerar de pengar man har satt in
            i företaget och inte bara dem utan även de lån som företaget har
            tagit upp på grund av konkursregler som inte i tillräckligt hög
            grad beaktar fåmansbolagens situation.
          </note>
          <note>
            Man löper också risken att den kompetens som man har byggt upp
            inom ramen för företaget inte har samma värde på andra företag.
            Man löper också risken - den är mycket påtaglig - att inkomsten
            varierar.
          </note>
          <note>
            Samtidigt omfattas man inte i tillräckligt hög grad av de transfereringssystem
            som vi har. Det är svårt att komma i åtnjutande av fulla ersättningar
            vid arbetslöshet, föräldraledighet och sjukdom. Därtill omfattas
            man inte av lagen om anställningsskydd, arbetstidslagen, semesterlagen
            eller lagen om lönegaranti. Nu ser jag att min talartid håller
            på att rinna ut.
          </note>
          <note>
            Vi vill alltså verka för att fåmansbolagen får väsentligt bättre
            villkor. Vi gör det bland annat genom att föreslå sänkta skatter
            för fåmansbolag.
          </note>
          <note>
            Den andra utredningen som man hänvisar till är
          </note>
          <note>
            Skattebasutredningen. Man medger att förmögenhetsskatten är besvärlig,
            men man tänker inte frångå principen och sänka skattetrycket,
            tvärtom. Det ska ligga kvar på samma nivå som i dag. Varje sänkning
            av en förmögenhetsskatt ska kompenseras med skattehöjningar på
            andra områden. Två förslag har nämnts som är särskilt besvärande
            för småföretagen. Det ena gäller möjligheten till periodisering
            av inkomster. Det andra gäller nedsättning av de sociala avgifterna.
          </note>
          <note>
            Det är intressant att utskottet anger precis dessa två möjligheter
            som exempel på den goda politik som finns i dag. Samtidigt föreslår
            utredningen att just dessa bitar ska tas bort.
          </note>
          <note>
            Herr talman! Det är viktigt att villkoren för företagsamheten
            förbättras. Det är viktigt för Sverige och vår förmåga att generera
            skatteintäkter så vi klarar de uppgifter som staten har: vård,
            skola och omsorg, trygghet från yttre och inre hot och så vidare.
          </note>
          <note>
            Detta kräver skattesänkningar på en lång rad av områden. Jag
            står alltså bakom samtliga moderata reservationer i SkU8. Men
            för tids vinnande, herr talman, nöjer jag mig med att yrka bifall
            till reservation 1 under punkt 1.
          </note>
          <note type="speaker">
            Anf. 69 ANNA GRÖNLUND (fp):
          </note>
          <note>
            Herr talman! Som nybliven ledamot har jag fått ärva en del saker
            av mina företrädare i skatteutskottet.
          </note>
          <note>
            Det gör att jag i mitt rum har en hel rad av pärmar som det står
            Lennart Kollmats på. När jag satt och förberedde denna debatt
            kunde jag inte låta bli att ögna igenom innehållet i den pärm
            som Lennart noggrant hade märkt upp med en liten etikett: Företagare.
          </note>
          <note>
            Vad handlade innehållet i pärmen om? Även om vi i dag försöker
            ändra debattformerna i kammaren är det ingen större skillnad på
            det innehåll som vi debatterar. Det Lennart Kollmats sade i denna
            talarstol för några år sedan kommer jag förmodligen att säga även
            i dag. Det Fredrik Olovsson kommer att säga senare i debatten
            kommer säkert att låta som en kopia på Arne Kjörnsberg, eller
            vem det nu kan vara. Den socialdemokratiska majoriteten i utskottet
            avstyrker de borgerliga motionerna med ungefär samma motiveringar,
            och motionerna från oppositionen innehåller mer eller mindre samma
            områden.
          </note>
          <note>
            Det förvånar mig att debatten om företagande och skatter i det
            närmaste har stått stilla. Eller i grund och botten förvånar det
            mig kanske egentligen inte. Det går nämligen ganska snabbt att
            notera regeringspartiets oförmåga att se en koppling mellan ett
            sunt företagarklimat som stimulerar fler att starta eget och den
            skattebelastning som ligger på företagarnas skuldror.
          </note>
          <note>
            Jag påstår inte, herr talman, att det samlade skattetrycket enskilt
            gör att Sverige är ett av de länder som är sämst på nyföretagande
            och på företagsamhet.
          </note>
          <note>
            Det handlar om så mycket mer. Det handlar om krångel. Det handlar
            om onödig byråkrati, om lagar och regler som inte ens välutbildade
            jurister klarar av att tolka. Jag tror dock att vi ska vara medvetna
            om att skatter är en del, och en inte helt obetydlig sådan heller.
          </note>
          <note>
            Om det ska kunna bli verklighet av de fagra ord som näringsminister
            efter näringsminister strör ut om att företagare är vår tids vardagshjältar
            och att det är i de små och medelstora företagen som tillväxten
            ska komma krävs det mer än dessa fagra ord. Då krävs det också
            handling. Låt mig få nämna några områden där det är angeläget
            att det sker handling i dag.
          </note>
          <note>
            Det handlar om den enskilda företagarens makt över sin egen inkomst,
            de så kallade 3:12-reglerna som avgör om företagets vinst ska
            beskattas som inkomst av tjänst eller inkomst av kapital. Dessa
            är onödigt krångliga och väldigt inkonsekventa. Det har gång på
            gång lappats och lagats i systemet i stället för att man gjort
            om reglerna och förenklat dem. Nu finns en utredning framme som
            just är ute på remiss, och jag hoppas att vi snart kan få ta ställning
            till den här i kammaren så att reglerna för fåmansbolagen snarast
            kan reformeras. Det är en otroligt viktig åtgärd.
          </note>
          <note>
            Det handlar också om att ett företag ska kunna leva vidare och
            inte dö med den ursprungliga ägaren.
          </note>
          <note>
            96 % av företagen i Sverige är så kallade familjeföretag. Givetvis
            ser alla dessa ut på olika sätt. Det är alltifrån Ikea till mindre
            företag där det kanske bara är en ensam ägare. Men det alla har
            gemensamt är att ett generationsskifte är en otroligt stor utmaning
            för företaget. Arvsskatten slår väldigt hårt om familjeföretaget
            ska gå i arv till nästa generation. Det är även svårt att sälja
            till utomstående köpare eftersom vi vet att finansiering för företagsköp,
            eller för den delen för etableringar, i det närmaste är omöjlig
            att finna.
          </note>
          <note>
            Skattebelastningen för företagare måste sänkas för att vi ska
            få fart på företagsamheten i Sverige. Om detta råder inget tvivel.
            Tillgången på riskvilligt kapital måste öka för att fler ska kunna
            starta eget. Att ta bort dubbelbeskattningen på aktier och avskaffa
            förmögenhetsbeskattningen är väldigt viktiga åtgärder för att
            åstadkomma detta.
          </note>
          <note>
            Skattepolitiken i Sverige måste inriktas på att uppmuntra sparande,
            entreprenörskap och risktagande. Det har sagts väldigt många gånger
            från den här talarstolen. Jag tror dock att det är först när vi
            har ändrat skattepolitiken i denna riktning som det blir verklighet
            av de fagra orden om entreprenörskap och företagande.
          </note>
          <note>
            Herr talman! Det kan inte vara rimligt att vi bara står och stampar
            i en sådan här viktig fråga. Riksdagskolleger! Låt Lennart Kollmats
            pärmar bli inaktuella! Låt oss kunna genomföra de så välbehövliga
            skattelättnader som behövs för att vi ska få fart på entreprenörskap
            och nyföretagande i Sverige.
          </note>
          <note>
            Herr talman! Som vanligt står jag givetvis bakom
          </note>
          <note>
            Folkpartiets samtliga reservationer, men av tidsskäl vill jag
            i dag yrka bifall enbart till reservationerna 1
          </note>
          <note>
            och 15.
          </note>
          <note type="speaker">
            Anf. 70 PER LANDGREN (kd):
          </note>
          <note>
            Herr talman! Jag yrkar bifall till reservationerna 1
          </note>
          <note>
            och 4.
          </note>
          <note>
            Några pärmar har jag inte fått i arv, så jag får jobba själv,
            höll jag på att säga.
          </note>
          <note>
            Herr talman! För att kunna nå målen om det goda samhället och
            om internationell solidaritet behövs en ekonomisk politik som
            ger stabila och goda förutsättningar och villkor för företagandet.
            Sverige behöver fler företagare och entreprenörer. Vi behöver
            en entreprenörsanda. Och om sanningen ska fram - nu vet jag inte,
            herr talman, om Arne Kjörnsberg skulle säga att det var den objektiva
            sanningen - är inte
          </note>
          <note>
            Socialdemokraterna bra på detta. De har ett solidaritetsperspektiv,
            och de har också annat som jag erkänner är bra. Men det finns
            också ett von obenperspektiv inom skattesystemet som inte är bra
            - ett felaktigt, skulle jag vilja säga, statligt uppifrånperspektiv.
          </note>
          <note>
            Det innebär inte bara att ni inte kan tillväxt -
          </note>
          <note>
            ibland sägs det ju att vi politiker skulle kunna skapa tillväxt
            - utan också att ni inte kan skapa förutsättningar för tillväxt.
            Detta måste sägas med reservation.
          </note>
          <note>
            Ni har ju ändå tillsammans med några andra partier, trots att
            ni röstade emot Nathalieplan och annat, visat att ni kan skapa
            hyfsad reda i ekonomin, och det är en viktig förutsättning. Men
            i övrigt, till exempel vad det gäller skattelagstiftning, tror
            jag att ni har ett annat perspektiv. Ni har naturligtvis arbetarperspektivet,
            men ni har också det statliga perspektivet och ser företagare
            och entreprenörer mer som just potentiella och reella skattebetalare.
          </note>
          <note>
            När Stockholm och Sverige var som hetast för några år sedan fick
            uppenbarligen näringsministern och regeringen tanken att det inte
            behövde göras så mycket. Det var en hel del i tuben, som man brukar
            säga, men när vi hade denna heta situation avstannade förenklingsarbete
            etcetera.
          </note>
          <note>
            Vi har ändå skatter på företagare och ägare som vid en internationell
            jämförelse är för höga för att de ska vara konkurrenskraftiga.
            Vi har kapital- och egendomsskatter som är kontraproduktiva i
            den meningen att de motverkar de fina målen om det goda samhället
            och det gemensamma bästa. De motverkar även nyföretagande. Vi
            har många stora företag som jag vet att ni har en bra relation
            till och kan hantera.
          </note>
          <note>
            Men om vi har skatter som motverkar nyföretagande och möjligheterna
            att bygga upp privat riskkapital, om vi har företags- och kapitalskatter
            som driver företag ut ur landet - i alla fall är det bättre för
            företagen om de flyttar ut ur landet - bidrar inte dessa skatter
            och dessa nivåer till att nå målet om det goda samhället. Då motverkar
            skatterna det syfte som de ändå var ett medel, som vi sade i en
            tidigare debatt, för att uppfylla. Då är inte de här specifika
            skatterna goda, det vill säga om de motverkar själva målet. Då
            måste de ändras.
          </note>
          <note>
            De höga kapitalskatterna motverkar tillväxt och därmed också
            förmodligen ett optimalt skatteuttag.
          </note>
          <note>
            Medborgare ser sig tvungna att flytta förmögenheter och företag
            utomlands för att bibehålla eller öka tillgångarnas värde. Det
            är alltså inte så att de tvingas rent reellt, men de tvingas för
            att kunna förvalta sitt kapital. Företagsbeskattningen samt avkastningsskatten,
            skatt på aktieutdelning och liknande, gör tillsammans i realiteten
            att aktieägaren får betala skatt två gånger på samma mervärde
            som en gång har skapats i ett företags verksamhet. Det är klart
            att pengar beskattas mer än en gång, men i det här fallet får
            man betala skatt två gånger på samma mervärde som har skapats.
          </note>
          <note>
            Med lägre skatter på förmögenhet och avkastning skulle mer riskvilligt
            kapital dras till vårt land och finansiera olika projekt, bland
            annat det goda syftet att för det gemensamma bästa skapa det goda
            samhället. Även räntan skulle sjunka, vilket skulle göra fler
            investeringar bärkraftiga.
          </note>
          <note>
            Jag ska säga något om tonnagebaserad skatteberäkning, reservation
            4. EU:s riktlinjer för stöd till sjöfart innebär att redaren betalar
            ett skattebelopp som är direkt relaterat till det tonnage som
            är i trafik.
          </note>
          <note>
            Den tonnagebaserade skatten betalas oberoende av rederiets faktiska
            inkomster, vinster eller förluster.
          </note>
          <note>
            Det är riktlinjer, det är inte bindande.
          </note>
          <note>
            Det svenska förslaget om en tonnagebaserad skatt innebär att
            bolagsskatten ska vara 28 % som vanligt, ingen ny skattesats utan
            endast själva metoden för skatteberäkning ändras.
          </note>
          <note>
            Metoderna vad gäller sjöfartsstöd rent generellt sammanfaller
            alltmer bland EU:s medlemsstater. Vår svenska nettomodell är ett
            exempel på detta.
          </note>
          <note>
            EU säger även att sjöfart är viktig för ekonomin, så viktig att
            föreslagna skattelättnader kan motiveras och att stödet är nödvändigt
            för att främja en repatriering, ett återförande, av sjöfarten
            till det egna landet, en repatriering av den strategiska och ekonomiska
            förvaltningen för alla berörda fartyg i gemenskapen.
          </note>
          <note>
            Enligt kommissionären Palacio är tonnageskattesystemet den bästa
            formen av skattesystem för att locka tillbaka tonnage till EU-flagg,
            så att EU:s handelsflottor ökar på bekostnad av de under bekvämlighetsflaggor.
          </note>
          <note>
            Meningen är alltså att den tonnagebaserade skatteberäkningen
            ska vara intäktsneutral för staten i jämförelse med dagens system.
            Det är flexibiliteten som är det viktiga för näringen, och konkurrensneutraliteten.
            Vi begär en utredning och yrkar på detta.
          </note>
          <note>
            Jag kan inte begripa varför inte Socialdemokraterna och andra
            partier kan gå med på det.
          </note>
          <note type="speaker">
            Anf. 71 PER ROSENGREN (v):
          </note>
          <note>
            Herr talman! Jag har med visst intresse följt debatten, och jag
            har innan dess med ännu större intresse läst ett antal reservationer.
            Eftersom det här är ett så kallat uppsamlingsheat ger det kanske
            mindre utrymme för att redogöra för den egna politiken, men det
            kommer jag naturligtvis också att göra. Jag kommer att redogöra
            för sådant som vi delvis instämmer i och naturligtvis också ta
            upp en del av de problem som finns.
          </note>
          <note>
            Först måste jag säga att jag blir oerhört förvånad när Anne-Marie
            Pålsson dömer ut Per Anders Lindgren som utredare och det han
            kommer fram till på det sättet. Han har trots allt i sin 3:12-utredning
            kommit fram till en hel del intressanta förslag till lösningar
            på stora delar av 3:12-problematiken. Att han i sitt direktiv
            hade kravet på sig att det skulle finansieras har lett till att
            han dessutom skriver att detta var ett omöjligt uppdrag. Jag tycker
            att den raljerande ton som Anne-Marie Pålsson hade gentemot utredaren
            var lite pinsam att höra.
          </note>
          <note>
            Vi kan gå direkt på den senaste diskussionen, det vill säga den
            som Per Landgren förde om tonnageskatten. Jag tycker att det är
            en mycket viktig princip att vi ska beskatta vinster. Jag tycker
            att det är djupt olyckligt att vi har blivit tvingade att genomföra
            de förändringar som vi hittills blivit tvingade att genomföra
            när det gäller rederinäringen, det vill säga nettomodellen. Jag
            tycker att det är väldigt synd att
          </note>
          <note>
            EU tillåter den här typen av avsteg från genuina skatteprinciper.
            Jag tycker att det är betydligt viktigare och bättre att vi internationellt
            jobbar för att vi inte ska ha den här typen av dumpningsregler.
          </note>
          <note>
            Att dessutom nu införa en tonnageskatt - när kommer den på åkerinäringen?
            Antalet ton multiplicerat med en lämplig faktor. Det förslag som
            föreligger har dessutom Redarföreningen lagt fram. På sikt kanske
            vi blir tvingade att utreda detta, men nu tycker jag att det är
            väldigt viktigt att vi inom EU ser till att använda oss av principen
            att det är vinster som ska beskattas. Skulle rederinäringen drabbas
            av en kraftig nedgång skulle den här typen av skatt köra företagen
            i konkurs. Så länge de går med vinst är det här en bra modell.
            Om det skulle börja gå med förlust i näringen är den här skatten
            förfärligt farlig.
          </note>
          <note>
            Det finns en reservation som vi delvis skulle ha kunnat tänka
            oss att ställa oss bakom. Det är införande av enklare regler när
            det gäller beskattning av småföretag, det vill säga schablonbeskattning.
            Men eftersom vi vet att man nu ska påbörja ett arbete om detta
            vill vi avvakta det en kort tid innan vi ställer oss bakom en
            sådan reservation. Vi har valt att i detta läge formulera ett
            särskilt yttrande när det gäller införande av schablonbeskattning.
            Om det skulle yrkas bifall till reservation 9 kommer vi naturligtvis
            att avstå. Innehållet i reservationen tycker vi är okej, men vi
            tycker att vi ska ge majoriteten möjligheten att lägga fram förslag
            och bearbeta det utifrån de tidigare diskussioner vi har haft.
          </note>
          <note>
            Det som förvånar mig väldigt mycket är att de borgerliga partierna
            gemensamt fortfarande driver kravet att ta bort dubbelbeskattningen.
            Näringslivet har slopat det. Pratar man med dem får man veta att
            det inte är prioriterat. Det finns andra saker de prioriterar
            i första hand. Dessutom vet jag att både Tyskland och Holland
            återinför dubbelbeskattningen eftersom den modell som har varit
            aktuell hittills inte tillåts av EU. Det är en metod som missgynnar
            utländska aktier i det läget, och därför säger EU att detta är
            en modell som inte är acceptabel. Plötsligt finns det inte några
            andra modeller.
          </note>
          <note>
            Vi har dessutom faktiskt skrivit på ett traktat som säger att
            vi inte får ta bort beskattningen i företagsledet utan det ska
            vara på utdelningsledet. Då är det en återföring som ska ske.
            Den sker då mot skatten i det egna landet. Alltså missgynnar man
            andra länder.
          </note>
          <note>
            Och EU har sagt ifrån: Ni måste gå ifrån den modellen. Ändå läser
            vi detta krav i reservation efter reservation. När jag har tagit
            upp det här förut har det bara tystats ned, man svarar inte på
            hur det ska gå till. De länder inom EU som i dag inte har dubbelbeskattning
            återinför den.
          </note>
          <note>
            Det är intressant att se att man vill införa rätt att kvitta
            förlust i företag mot tjänsteinkomst. Vi har den möjligheten i
            dag när det gäller nystartade företag.
          </note>
          <note>
            Det var någon förvirrad motionär som hade sagt att vi skulle
            införa tre år med max 50 000 kr - det var väl
          </note>
          <note>
            Ingegerd Saarinen - men det visade sig att den modellen var sämre
            än den som finns i dag. Det var väl ett litet misstag. Kristdemokraterna
            vill däremot att det ska införas generellt.
          </note>
          <note>
            Detta har varit ett problem när det gäller löpande beskattning,
            företag som fungerar normalt och de som går med förlust. Vi vet
            ju att det fanns ett antal så kallade trottoarbönder som på den
            tiden använde möjligheten att bygga upp kapital genom att kvitta
            mot inkomst av tjänst. Det blev alltså en subvention av kapitaluppbyggnad
            som var fullkomligt vansinnig.
          </note>
          <note>
            Jag satt själv som ordförande i taxeringsnämnden på den tiden,
            och jag såg hur det här missbrukades. Den typen av system ska
            vi inte ha. Näringsverksamhet ska vara näringsverksamhet. Under
            en ingångsperiod kan man acceptera den typen av kvittning men
            inte som en generell åtgärd. Det innebär skattesubventionerad
            kapitaluppbyggnad för kapitalstarka människor.
          </note>
          <note>
            Men det kanske är till det som Kristdemokraterna vill använda
            det eventuella utrymme som finns i en budget. Vi vill använda
            det utrymmet till andra typer av åtgärder för företagsamheten.
          </note>
          <note>
            Arv, gåva och generationsskiften vet vi att en utredning håller
            på med. Vi vet att 3:12-utredaren kom med förslag när det gäller
            generationsskiften som löser stora delar av de problem som finns
            i dag.
          </note>
          <note>
            Moderaterna vill också att man ska få köpa konst till företaget
            och dra av för det. De problemen har vi också haft. Om ni visste
            hur många tavlor som försvann förr i tiden. Privatisering kallades
            det.
          </note>
          <note>
            Det ska finnas avdragsrätt för saker och ting som behövs för
            näringsverksamheten. Man ska inte ha avdragsrätt för saker som
            inte behövs för själva näringsverksamheten. Det är en gyllene
            regel. Man ska inte gå in och skapa utrymme för konstnärer och
            andra genom att i näringsverksamhet få avdrag för kostnader som
            inte har med verksamheten att göra.
          </note>
          <note>
            Bara idén är tämligen befängd.
          </note>
          <note>
            Sedan kommer vi till den roligaste reservationen.
          </note>
          <note>
            Det är synd att Moderaterna inte har yrkat bifall till reservation
            11. Man vill ta bort beskattningen av näringsbetingade aktier
            och andelar. Man reserverar sig för detta.
          </note>
          <note>
            Jag ringde tryckeriet i dag. I dag ligger denna proposition på
            riksdagens bord. Det är intressant.
          </note>
          <note>
            Man visste att den var på gång. Lagrådsremissen var klar. Jag
            kan för kammaren berätta att Vänsterpartiet har haft en viss inverkan
            på denna lagrådsremiss och naturligtvis på propositionen. Det
            är kanske en sådan inverkan som de borgerliga inte hade väntat
            att vi skulle ha i detta sammanhang.
          </note>
          <note>
            Det finns också andra intressanta reservationer.
          </note>
          <note>
            Man tar upp yrkesfiskaravdraget igen, trots att man vet om att
            denna fråga ligger för behandling i EU.
          </note>
          <note>
            Det finns inga gränser för populism hos de borgerliga. Det är
            tillkännagivet i beslut att det är klart med yrkesfiskaravdraget,
            men det går inte att genomföra med mindre än ett godkännande av
            EU. Ändå sitter man och rapar upp samma reservation återigen.
            Förlåt mig, men jag tycker att det blir lite pinsamt. Vad håller
            ni på med? Vill ni syssla med politik i verkligheten eller är
            den bara för gallerierna?
          </note>
          <note>
            Jag yrkar bifall till reservation 8. Det är fråga om en viktig
            sak. Skattemyndigheten har sänkt gränsen för dem som räknats in
            i kretsen i fråga om pomperipossa och så vidare. Vi har uttalat
            i riksdagen att gränsen för innehav ska gå vid ungefär 2 % innehav.
          </note>
          <note>
            Nu räcker det med att en människa faktiskt är ganska clever i
            huvudet och på det sättet har påverkat företaget för att vederbörande
            ska drabbas av extra beskattning.
          </note>
          <note>
            En företagare har frågat om han för att få ned skatten ska spela
            dum och säga att han inte hade någon aning och att han inte har
            bidragit med någonting till företaget. Eller ska han säga som
            det är, nämligen att han faktiskt har haft en del att komma med
            i företaget och på så sätt öka skatten? Detta är en ganska absurd
            situation. Det kan vi vara eniga om.
          </note>
          <note>
            Skatteutskottet har tillstyrkt en motion som innebär att vi ska
            utreda möjligheten att få uppskov med vinster vid försäljning
            av företag under förutsättning att man investerar pengarna i ett
            nytt företag. Det är kanske ett sätt att öka kapitaltillförseln.
            Om det är möjligt i fråga om avgränsningar och så vidare ser vi
            det som en bra möjlighet. Men det måste naturligtvis utredas först.
            Jag är tacksam att skatteutskottet enhälligt har ställt sig bakom
            detta.
          </note>
          <note>
            Som sagt: Jag yrkar bifall till reservation 8.
          </note>
          <note type="speaker">
            Anf. 72 ANNE-MARIE PÅLSSON (m) replik:
          </note>
          <note>
            Herr talman! Per Rosengren hade synpunkter på min tolkning av
            3:12-utredningen. Jag undrar om Per
          </note>
          <note>
            Rosengren har läst utredningen själv. Jag har gjort det. Om Per
            Rosengren har läst den undrar jag vilka glasögon Per Rosengren
            hade på sig.
          </note>
          <note>
            När man läser denna utredning går det inte att ta miste på att
            tonen i hela utredningen är fientligt inställd mot fåmansbolag.
            Större delen av första kapitlet handlar bara om att förhindra
            att otillbörliga vinster uppstår. När jag talar med folk som har
            suttit med som experter i utredningen säger de att det aldrig
            definierades vad som var tillbörligt. Kanske Per Rosengren kan
            hjälpa mig med att förklara vad det är.
          </note>
          <note>
            Utgångspunkten för utredningen var faktiskt att förhindra fåmansbolag
            att få inkomst beskattad som annat än inkomst av tjänst. Man resonerade
            kring olika metoder, men man fastnade hela tiden vid att den metoden
            vi har i dag är den enda som ska användas. På slutet kom några
            lättnader när det gäller vilka avkastningar som kan tillämpas
            för det egna kapitalet.
          </note>
          <note>
            Men i allt väsentligt fanns det ingen som helst förståelse för
            att fåmansbolagen verkar under helt andra omständigheter än vad
            en anställd person gör.
          </note>
          <note>
            Man underskattade fåmansbolagens insatser och tyckte att de inte
            var så viktiga makroekonomiskt sett, trots att ungefär hälften
            av de anställda i den privata sektorn är anställda i fåmansbolag.
            Riktigt vad som är ett fåmansbolag vet vi inte, men jag säger
            så där mellan tummen och pekfingret bolag med färre än 20
          </note>
          <note>
            anställda. Hälften är anställda i dessa bolag. Hälften av lönesumman
            som betalas ut i den privata sektorn betalas ut från de bolagen.
            Inte kan man säga att dessa bolag inte är viktiga för den makroekonomiska
            utvecklingen.
          </note>
          <note>
            Man medger också i utredningen att fåmansbolagen inte omfattas
            av en rad trygghetssystem. Man listar upp vilka de är och uttalar
            sig om dem, men man drar inga som helst slutsatser av detta.
          </note>
          <note type="speaker">
            Anf. 73 PER ROSENGREN (v) replik:
          </note>
          <note>
            Herr talman! Jag har läst utredningen. Vi hade i
          </note>
          <note>
            Vänsterpartiet ett seminarium om utredningen under
          </note>
          <note>
            Almedalsveckan förra sommaren. Det var synd att inte några moderater
            var där och kunde lyssna på den diskussionen.
          </note>
          <note>
            Det står tämligen klart att klyvningsregler måste finnas så länge
            vi har olika nivåer i beskattningen av inkomst av tjänst och kapital.
            Det är klart att det på ett eller annat sätt måste finnas klyvningsregler.
            Den modell som Per Anders Lindgren kom fram till, det vill säga
            BEK-modellen, är faktiskt bra utformad.
          </note>
          <note>
            Problemet är att han inte kunde föreslå förändringar när det
            gäller kapitalvinstbeskattningen. Den använder han snarare till
            att försämra, men det beror inte på någon illvilja. Han skriver
            mellan raderna att han naturligtvis även vill göra något här,
            men eftersom det här måste finansieras valde han den finansieringsmodellen.
          </note>
          <note>
            Annars finns det i ett särskilt yttrande från en person en bra
            modell. Vad jag har förstått har både statsministern och finansministern
            uttalat att vi kan klara det här utan en extra finansiering. Jag
            tror att det finns en medvetenhet om detta.
          </note>
          <note>
            Med anledning av 3:12-utredningen kommer ett arbete att sättas
            i gång på Finansdepartementet. Man ska gå igenom remissomgången
            och förhoppningsvis under hösten lägga fram förslag för att fixa
            till en del av problemen. En del av problemen måste samordnas
            med den sittande Egendomsskattekommitténs arbete om generationsskiften.
          </note>
          <note type="speaker">
            Anf. 74 ANNE-MARIE PÅLSSON (m) replik:
          </note>
          <note>
            Herr talman! Per Rosengren har försökt att framstå som riksdagens
            förkämpe nummer ett för fåmansbolagen. Något blygsamt påpekar
            han att han bidrog till en lösning av pomperipossasituationen.
            Då tycker jag att Per Rosengren ska dela med sig till de två moderater
            som faktiskt initierade frågan och som inte sitter i riksdagen
            nu, Catharina Hagen och Carl Erik
          </note>
          <note>
            Hedlund. De startade detta. Låt vara att Moderaterna och borgerligheten
            inte klarade av att driva hem frågan med mindre än att de fick
            stöd från Vänstern, men det är en helt annan sak.
          </note>
          <note>
            Per Rosengren säger att klyvningsregler är bra.
          </note>
          <note>
            Vem har sagt det? Har Gud sagt det? Vem har sagt det? Möjligen
            har det statsbärande partiet sagt det, men ingen annan har sagt
            att det är bra med klyvningsregler. Det finns ingenting som säger
            att vi måste ha det. Att det har blivit problem beror på att vi
            har en statsskatt på 20 % plus värnskatten. Hade vi inte haft
            den skatten hade vi inte haft några klyvningsregler. Det är det
            som skapar problemet.
          </note>
          <note>
            Per Rosengren säger att reglerna är bra. Synd att det inte finns
            några fåmansbolagare på läktaren. De tycker inte att de är bra.
            De tycker att de är oerhört komplicerade. De tycker därtill att
            den samlade beskattningen blir på tok för hög för att driva företagen
            på ett sådant sätt som vi i allmänhet skulle vilja.
          </note>
          <note>
            Ännu ett argument är frågan om varför Per Rosengrens parti och
            Socialdemokraterna inte är medvetna om den situation ett fåmansbolag
            verkar under.
          </note>
          <note>
            Man sätter in ett egenkapital på 100 000 kr. Det är mycket pengar
            för många svenskar. Därtill brukar man ofta få säkra det kapital
            man lånar. En konkurssituation är fullständigt förödande. Ska
            man inte få någon kompensation, Per Rosengren, för de risker man
            tar, för det ansvar man tar för att anställa, för den fluktuation
            i inkomster som uppstår?
          </note>
          <note type="speaker">
            Anf. 75 PER ROSENGREN (v) replik:
          </note>
          <note>
            Herr talman! Per Anders Lindgren föreslår att man ska få kompensation
            genom att BEK-modellen ska användas. Det är bara att plocka fram
            en form av beskattat eget kapital. Det innebär faktiskt att man
            får ersättning en bra bit över det egna insatta kapitalet och
            även sparat kapital.
          </note>
          <note>
            Jag har i dag över huvud taget inte nämnt ordet pomperipossa
            och vad jag har gjort i den diskussionen. Det har jag absolut
            inte gjort. Jag pratade om näringsbetingade andelar och borttagande
            av kapitalvinstbeskattning i samband med näringsbetingade andelar,
            och det är någonting helt annat.
          </note>
          <note>
            Så länge vi har statsskatten måste vi ha klyvningsreglerna. Det
            är vad jag sade. Det är inte Gud som har sagt det, utan det är
            Gudrun, och jag.
          </note>
          <note>
            Sedan glömmer Anne-Marie Pålsson bort att det faktiskt tillkommer
            socialavgifter. Om en företagare skulle välja att ta ut allting
            kapitalbeskattat skulle det bli en betydligt lägre skatt, och
            dessutom skulle det inte behöva betalas några sociala avgifter
            på det. Hur man än gör går det inte att kringgå den problematiken
            att det faktiskt är nödvändigt med klyvningsregler så länge skatten
            inte är exakt lika för kapitalbeskattningen som för inkomstbeskattningen.
          </note>
          <note type="speaker">
            Anf. 76 PER LANDGREN (kd) replik:
          </note>
          <note>
            Herr talman! Jag beundrar Per Rosengrens renlärlighet. Vinster
            ska beskattas, och ingenting annat. Per
          </note>
          <note>
            Rosengren är emot alla former av dumpningsregler.
          </note>
          <note>
            Det är en renlärlighet, men det kan också vara en renlärlighet
            till döds för vissa branscher. Då vill jag fråga: Betyder inte
            konkurrensneutralitet inom EU
          </note>
          <note>
            och repatriering någonting?
          </note>
          <note type="speaker">
            Anf. 77 PER ROSENGREN (v) replik:
          </note>
          <note>
            Herr talman! Jo, det är klart att de gör. Men det hade varit
            mycket bättre om EU såg över sina regelsystem och såg till att
            alla näringar betraktades på samma sätt och inte införde särskilda
            beskattningar för olika branscher. Problemet är: När ska åkerinäringen
            komma och kräva samma sak? När ska de andra näringarna komma och
            göra det? Vi anser inte att det är en lämplig åtgärd att i alla
            lägen i stort sett ta bort beskattningen. Jag tror att enligt
            de flesta skatteteorier ska man beskatta vinster och undvika annan
            typ av beskattning. Som jag har sagt kan den här typen av skatt,
            till exempel tonnageskatt, i ett läge där verksamheten inte riktigt
            går ihop bli en väldigt tung börda. Man får inte bortse från det.
          </note>
          <note type="speaker">
            Anf. 78 PER LANDGREN (kd) replik:
          </note>
          <note>
            Herr talman! Nej, det ska man inte göra. Herr Rosengren sade
            att det hade varit mycket bättre om det hade varit si och så inom
            EU. Javisst, men tidigare i sitt huvudanförande gjorde Rosengren
            sig lite lustig över att politiken ändå så att säga skulle fotas
            i verkligheten och inte vara någon typ av plakatpolitik. Här har
            vi en verklighet inom EU som faktiskt hotar, och tidigare har
            hotat, en näring.
          </note>
          <note>
            För att bara återknyta till - det kan låta kryptiskt till nytillkomna
            lyssnare - Anna Grönlunds pärmar har vi alla våra pärmar eller
            en form av arv när vi som nya kommer till ett utskott. Jag yrkar
            bifall, vilket jag gjort tidigare, till reservationerna 1 och
            4 av förklarliga skäl.
          </note>
          <note type="speaker">
            Anf. 79 PER ROSENGREN (v) replik:
          </note>
          <note>
            Herr talman! När det gäller tonnageskatten låter det på Per Landgren
            som om hela EU hade infört den.
          </note>
          <note>
            Jag tror att det är tre eller fyra länder som gjort det.
          </note>
          <note>
            Sedan är det väl ytterligare något land som planerar det för
            tillfället. Detta enligt de uppgifter som vi fick från Redareföreningen
            som vi träffade för några veckor sedan.
          </note>
          <note>
            Det pågår en diskussion inom EU om hur man ska ställa sig till
            detta. Ett av argumenten är, precis som
          </note>
          <note>
            Per Landgren säger, att det kanske är ett sätt att möta bekvämlighetsflaggningen.
            Jag tror inte att det på sikt är det rätta sättet. Jag tror att
            det riktiga sättet i förlängningen är att alla näringar och branscher
            i princip ska behandlas på ungefär samma sätt. Det är oerhört
            viktigt att vi håller fast vid principen att det är vinster som
            beskattas och inte kilon.
          </note>
          <note type="speaker">
            Anf. 80 ROGER KARLSSON (c):
          </note>
          <note>
            Herr talman! Ledamöter! Beskattning av företag och kapital är
            ett brett område. Ett tecken på det är att till det här betänkandet
            finns 26 reservationer och 3
          </note>
          <note>
            särskilda yttranden fogade. Jag vill ställa mig bakom de reservationer
            som Centerpartiet finns med på men yrkar för tids vinning bifall
            bara till reservationerna 1,
          </note>
          <note>
            4 och 15.
          </note>
          <note>
            Det vi nu behandlar brukar lite föraktfullt kallas för ett slaskbetänkande.
            Det är motioner från den allmänna motionsperioden, som samlats
            ihop områdesvis och som vänligen men bestämt avstyrks. Ta bara
            hur skatteutskottet behandlar dem vid våra överläggningar. Det
            börjar med att en representant för
          </note>
          <note>
            Socialdemokraterna yrkar på avstyrkande av alla motioner utan
            att någon ens har hunnit biträda dem eller hunnit argumentera
            för motionerna och förslagen. Det säger det mesta om hanteringen.
            Det är lite så att de ska spolas ned, riksdagens bord ska spolas
            rent, slasket ska bort, oavsett om förslagen är bra eller dåliga.
          </note>
          <note>
            Nu fick Per Rosengren igenom ett förslag tack vare att det kanske
            hade blivit en annan majoritet, och då blev det enighet i stället,
            och det är bra. Men det är snarare hotet om en annan majoritet
            som gör att förslag går igenom än frågan om det är ett bra eller
            ett dåligt förslag.
          </note>
          <note>
            Det är illa, därför att det finns en samlad kunskap dels bland
            riksdagsledamöter, dels i de förslag som finns. Det är särskilt
            illa när det gäller företags- och kapitalbeskattning. Jag vill
            mena att det finns väldigt få socialdemokrater, oavsett om de
            sitter i regering eller i riksdag, som har en bakgrund och egen
            erfarenhet av företagande. Därför är det synd att man inte tar
            vara på förslagen.
          </note>
          <note>
            Den här bristen på erfarenhet tycker jag märks särskilt tydligt
            i Socialdemokraternas syn på företag och företagande. Man förstår
            inte, man kan inte sätta sig in i företagarens och företagets
            situation. När vi lyfter fram behov av att kunna spara till ett
            eget företag, behov av att förändra beskattningen för fåmansföretag,
            behov av regelförändringar så att ett familjeföretag kan klara
            ett generationsskifte möts vi oftast av oförstående blickar. Det
            är allvarligt, för behoven är stora.
          </note>
          <note>
            Ett tecken på att det behövs ett annat och bättre företagsklimat
            i Sverige är att nyföretagandet är väldigt lågt. Det är bara ett
            tecken i raden. Nyföretagandet minskade 2002. Jag minns när jag
            var ute i valrörelsen och refererade till att nyföretagandet är
            på sin lägsta nivå sedan 1990 kände jag att jag lite grann lekte
            med statistiken. Det var ju 2001 års statistik.
          </note>
          <note>
            Det var så dåliga siffror att det inte kunde bli lika dåligt
            2002, men likafullt låg vattenmärket för 2002
          </note>
          <note>
            ännu lägre. Nyföretagandet minskade med 0,8 %. Det är fortfarande
            sant att säga att vi har ett nyföretagande som inte har varit
            så lågt sedan 1990.
          </note>
          <note>
            Detta är allvarligt. Det är lätt att lova nya reformer, det är
            lätt att lova nya utgifter. Vi ser det nu.
          </note>
          <note>
            Socialdemokratin lyckades inte ända fram vid valet hålla fast
            vid sin strategi att inte lova någonting, utan det brände till.
            Man ställde ut löften som det inte gick att tolka på annat sätt
            än att de var väldigt tydliga vallöften, till exempel taken i
            sjuk- och föräldraförsäkringen.
          </note>
          <note>
            Man fick ihop en budget i höstas där man räknade med att företagens
            vinster skulle öka. Men det fanns inga åtgärder i budgeten som
            skulle underbygga dessa antaganden. Nu ser vi effekten. Det är
            lätt att lova utgifter, det är lätt att lova reformer. Men jag
            tycker att politiken mer måste handla om hur vi skapar förutsättningar
            för företag och nya jobb. Det är bara företag och nya jobb som
            kan ge resurser till vård, skola och omsorg.
          </note>
          <note>
            Vi har förslag inom det här området. Vi har förslag om hur det
            skulle bli lättare att få kapital eller spara till eget företagande.
            I dag ser vi att kvinnor, invandrare och ungdomar i mycket mindre
            utsträckning än vad de skulle kunna göra startar företag. Det
            är inte så att kvinnor, invandrare och ungdomar har färre företagsidéer,
            utan de är mindre kapitalstarka.
          </note>
          <note>
            Vi har också förslag när det gäller fåmansföretagen. I dag utgår
            principen från att man först ska bestämma hur mycket som ska beskattas
            som kapital och sedan beskattas resten som inkomst av tjänst,
            vilket gör att det blir en hög marginalskatt. Vi vill vända på
            det här, så att man först bestämmer hur mycket som ska beskattas
            som inkomst av tjänst och sedan får resten beskattas som inkomst
            av kapital.
          </note>
          <note>
            Det blir en klyvning och ett omvänt synsätt, för marginalskatten
            blir lägre. I dag missgynnas ägande i fåmansföretag jämfört med
            ägande i andra företag.
          </note>
          <note>
            Jag tycker att det är rimligt att företagare ska få någon kompensation
            för den risk de tar.
          </note>
          <note>
            När det gäller generationsskiften finns det, som mycket riktigt
            sagts i debatten, ett utredningsförslag.
          </note>
          <note>
            Jag hoppas att man kan gå ännu längre och inte bara ta den lilla
            delen utan helt slopa arvs- och gåvoskatten för makar och bröstarvingar.
            Jag tror att det vore bra speciellt för lantbrukare. Vi har en
            hel jordbrukarkår som är åldersstigen, och man står där inför
            väldigt många generationsskiften. Detta lyfter vi särskilt fram
            i vår gemensamma reservation om generationsskiftesproblematiken.
          </note>
          <note>
            När det avslutningsvis gäller tonnagebeskattning tycker jag att
            det är väldigt bra att det flaggas in företag till Sverige - Per
            använde ett ord som jag inte ska försöka återupprepa - och det
            är en effekt av den nettobeskattningsmodell som riksdagen beslutade
            om för något år sedan. Men jag tycker att vi skulle kunna förstärka
            detta ännu mer genom att åtminstone utreda och förhoppningsvis
            införa Redareföreningens förslag om en tonnagebeskattning. Det
            är viktigt att säga att det inte är en lägre beskattning utan
            en beskattning som gör att rederierna kan se mer långsiktigt på
            sin verksamhet, att de får lättare att planera försäljning och
            inköp av fartyg. Och det är väl bra om vi kan få se fler svenska
            rederier.
          </note>
          <note>
            Jag har tidigare debatterat frågan om Östersjön och säkerheten
            vid transporter väldigt mycket, och jag tror att säkerheten vid
            bland annat oljetransporter och andra transporter på Östersjön
            skulle gagnas av fler svenska fartyg.
          </note>
          <note type="speaker">
            Anf. 81 PER ROSENGREN (v) replik:
          </note>
          <note>
            Herr talman! Jag skulle vilja fråga Roger Karlsson hur ni ska
            lösa detta med dubbelbeskattningen när den metoden inte är accepterad
            inom EU. Vi ser att både Tyskland och Holland återinför dubbelbeskattningen,
            och så upprepar ni i en reservation att dubbelbeskattningen ska
            tas bort. Hur ska detta gå till, och hur ska det bli konsistent
            med gällande EU-
          </note>
          <note>
            lagstiftning?
          </note>
          <note>
            När det gäller fåmansbolagen förespråkar ni tydligen fortfarande
            normallönemodellen. Ska det finnas någon gräns för hur mycket
            lön man ska ta upp, och var ska den i så fall ligga?
          </note>
          <note>
            Vi förespråkade också normallönemodellen innan vi såg den kritik
            som Per Anders Lindgren i 3:12-
          </note>
          <note>
            utredningen framförde mot den. Den modell som han framför är
            betydligt bättre för företagare med lite lägre inkomster.
          </note>
          <note>
            Er modell skulle över huvud taget inte träffa dem med lite lägre
            inkomster, för ni vill ha en normallönemodell och därefter ska
            man kunna ta ut kapital.
          </note>
          <note>
            Per Anders Lindgrens modell är faktiskt i detta läge betydligt
            bättre, men ni håller tydligen fast vid den gamla.
          </note>
          <note>
            När det gäller generationsskiften är det tydligen på det sättet
            att ni vill ta bort arvs- och gåvoskatterna för makar och bröstarvingar
            fullt ut. Vi får väl se vad utredningen kommer fram till. Hade
            det inte varit lämpligt att avvakta utredningen innan ni reserverade
            er, eftersom vi vet att det faktiskt håller på att genomföras
            ett arbete om detta?
          </note>
          <note type="speaker">
            Anf. 82 ROGER KARLSSON (c) replik:
          </note>
          <note>
            Herr talman! Jag börjar bakifrån med frågan om generationsskiftena.
            Det som står i vår reservation är att arbetande kapital i företag
            ska hållas intakt vid ett generationsskifte. Sedan var det min
            förhoppning att arvs- och gåvoskatterna för makar och bröstarvingar
            kan tas bort. Har jag inte uppfattat det helt fel så är det inriktningen
            i någon av utredningarna.
          </note>
          <note>
            När det gäller normallönen har vi som parti sagt att det som
            ska beskattas som inkomst av kapital ska vara 120 % av en normal
            lön. Det är sant att det inte blir så mycket lägre skatt. Men
            det är inte det som är poängen, utan det är att det blir så mycket
            enklare.
          </note>
          <note>
            Det är alltså det som är den stora poängen.
          </note>
          <note>
            Frågan om dubbelbeskattningen kan jag inte svara på, för jag
            har inte tagit del av det som Per Rosengren refererar till.
          </note>
          <note type="speaker">
            Anf. 83 PER ROSENGREN (v) replik:
          </note>
          <note>
            Herr talman! Det var synd att ni inte tog del av det innan ni
            reserverade er i betänkandet.
          </note>
          <note>
            När det gäller generationsskiften och arbetande kapital skulle
            jag vilja höra: Vidhåller Centern att definitionen på arbetande
            kapital är börsvärdet? Rolf
          </note>
          <note>
            Kenneryd, Roger Karlssons företrädare här i riksdagen, har nämligen
            stått här i riksdagen och sagt att det är det som är arbetande
            kapital. Det var väldigt innovativt. Jag har nämligen över huvud
            taget inte hört någon ekonomisk forskare som definierar det arbetande
            kapitalet som börsvärde, utan det är faktiskt knutet till företagets
            eget kapital. Då undrar jag, Roger Karlsson, om det är samma definition
            i dag som det var för ungefär ett år sedan.
          </note>
          <note>
            Sedan är inte noramallönemodellen särskilt mycket enklare i förhållande
            till BEK-modellen, som Per
          </note>
          <note>
            Anders Lindgren har föreslagit. Den skulle dessutom gynna de
            företagare som inte når upp till normallönen.
          </note>
          <note>
            Och slutligen: Vad är en normallön? Man kan ju inte göra ett
            skattefrälse för en viss del. Det innebär att en normallön rent
            förnuftsmässigt måste ligga på en sådan nivå att man betalar den
            högsta marginalskatten, åtminstone på 1 krona, annars inför man
            faktiskt ett skattefrälse. Då är vi uppe i inkomster över 35 000
            kr, och 120 % på det blir ganska mycket.
          </note>
          <note>
            Då blir det inte många småföretagare som kommer i åtnjutande
            av Centerns modell. Men ni kanske vill införa ett skattefrälse
            för småföretagare, att de av någon anledning inte ska behöva betala
            den sista nivån när det gäller statsskatten. Kan det vara så hemskt?
          </note>
          <note type="speaker">
            Anf. 84 ROGER KARLSSON (c) replik:
          </note>
          <note>
            Herr talman! Det var många siffror fram och tillbaks. Men enligt
            mig är en normallön det som är en normal lön i en bransch. 120
            % av det är alltså 20 %
          </note>
          <note>
            mer av den normala lönen.
          </note>
          <note>
            När det gäller generationsskiften törs jag inte svara på hur
            Rolf Kenneryd beräknade det arbetande kapitalet, men enligt mig
            är det i alla fall eget kapital.
          </note>
          <note>
            Att det skulle vara börsvärdet är inte någon partisynpunkt som
            har bestämts på någon partistämma.
          </note>
          <note type="speaker">
            Anf. 85 BARBRO FELTZING (mp):
          </note>
          <note>
            Herr talman! I betänkandet i dag har Miljöpartiet ett särskilt
            yttrande som handlar om stimulans för småföretagare och åtgärder
            för att underlätta småföretagandet i landet.
          </note>
          <note>
            Jag anser att det är småföretagen i dag som bär upp och är motorn
            i Sveriges ekonomi. Sedan har småföretagen minst sjukskrivningar.
            Det kanske ligger lite utanför den här diskussionen, men jag har
            motionerat om en differentierad sjukförsäkringsavgift för att
            stimulera småföretag som har lite sjukskrivningar. Jag rekommenderar
            det särskilda yttrandet till läsning, även om en del som står
            där redan är genomfört.
          </note>
          <note>
            Herr talman! Många länder i EU har nu infört ett parallellskattesystem
            för individer, den så kallade tonnageskatten som har diskuterats
            här. Det innebär att beskattningen beräknas utifrån fartygens
            storlek.
          </note>
          <note>
            Vi i Miljöpartiet kommer att stödja detta. Den skatten är ju
            det belopp som redan betalats och som är direkt relaterat till
            det tonnage som är i trafik. Det är inte fråga om någon ny skattesats,
            vilket vi hört här, utan det är bara själva metoden för skatteberäkning
            som ändras. Tonnageskatt innebär många fördelar för våra rederier,
            men det innebär inte att skatteintäkterna för staten minskar.
            Bolagsskatten blir oförändrad, alltså 28 % för Sveriges del.
          </note>
          <note>
            Nu har alla EU-länder utom Frankrike och Sverige, trots vad Per
            Rosengren sade, planer på att införa
          </note>
          <note>
            - eller har redan infört - den så kallade tonnageskatten. Till
            och med vårt grannland Norge har infört tonnageskatt. Tonnageskatten
            skulle innebära att inflaggningen till Sverige ytterligare ökade
            och antalet fartyg under bekvämlighetsflagg minskade. Det vore
            mycket bra.
          </note>
          <note>
            För många år sedan diskuterade vi detta. Det har sedan dess blivit
            bättre men det behövs mer. Vi har nu mellan 230 och 250 svenskflaggade
            fartyg och lika många under annan flagg. Varje inflaggat fartyg
            ökar skatteunderlaget. Det handlar om ca 100 000 kr för ett mindre
            fartyg och naturligtvis mycket mer om fartyget är större eftersom
            skatten är tonnagebaserad.
          </note>
          <note>
            Det kommer att bli internationellt konkurrenskraftigt att segla
            under svensk flagg och man lockar alltså hem bekvämlighetsflaggade
            fartyg. Sverige har höga kvalitetsnormer för inflaggning, vilket
            innebär hög säkerhet. Det är mycket viktigt. Jag har träffat många
            redare i och med att jag kommer från Göteborg och är mycket ute
            vid västkusten. Det är viktigt att kunna hjälpa de fina rederier
            som vi har.
          </note>
          <note>
            Säkerhet och miljövänlighet säkras genom att det tonnagebaserade
            skattesystemet ger möjligheter för existerande svenska fartyg
            att fortsätta att upprätthålla en hög kvalitet. Därför vill vi
            stödja Centerpartiets och Kristdemokraternas motion om att utreda
            frågan.
          </note>
          <note>
            Jag tycker att fler skulle kunna ställa sig bakom förslaget om
            utredning.
          </note>
          <note>
            Herr talman! Jag vill härmed yrka bifall till reservation 4 i
            betänkandet.
          </note>
          <note type="speaker">
            Anf. 86 FREDRIK OLOVSSON (s):
          </note>
          <note>
            Herr talman! I vårt parti tror jag att vi har vissa problem med
            generationsskiften för jag saknar pärm.
          </note>
          <note>
            Skatternas värde ligger i första hand i vad vi använder dem till.
            Att bara diskutera de skatter vi tar ut, utan att också något
            reflektera över vad de finansierar, är inte en särskilt meningsfull
            sysselsättning.
          </note>
          <note>
            De skatter vi nu diskuterar betalar en del av vår välfärd: undersköterskorna
            som tar hand om sjuka, lärarna som utbildar barn, personalen som
            ger gamla en trygg omsorg. Med skatter minskar vi också, som
          </note>
          <note>
            Arne Kjörnsberg sade i ett tidigare inlägg, ekonomiska skillnader
            och sociala klyftor. Vi investerar i kunskap och tillväxt i hela
            landet.
          </note>
          <note>
            Därför fylls åtminstone jag av en viss oro över att i det aktuella
            betänkandet så många gånger i reservationer och motioner läsa
            "sänk skatten", "ta bort skatten", "avskaffa skatten", "skjut
            upp skatten",
          </note>
          <note>
            "slopa skatten". Det handlar om åtskilliga miljarder som skulle
            tas bort från statskassan.
          </note>
          <note>
            Det är emellertid inte bara skatter som försvinner om motioner
            och reservationer vinner riksdagens bifall. En konsekvens av den
            politiken blir också att lärartjänster måste avvecklas, undersköterskor
            avskaffas, utbildning och forskning skjutas på framtiden och de
            ekonomiska klyftorna växer.
          </note>
          <note>
            Herr talman! Utskottets majoritet tycker att det är viktigt att
            skattepolitiken utvecklas på ett sådant sätt att arbete och tillväxt
            stimuleras samtidigt som den fördelningspolitiska träffsäkerheten
            ökas. Dessutom vill vi stimulera omställningen till ett ekologiskt
            hållbart samhälle.
          </note>
          <note>
            Att tillväxt och ekonomisk utveckling kräver annat än stora skattesänkningar
            borde stå klart för de flesta, åtminstone står det klart för oss.
            Sedan den socialdemokratiska regeringen tog över regeringsmakten
            1994 - här kommer väl en del av ryggsäcken
          </note>
          <note>
            - har den svenska tillväxten varit relativt god i en internationell
            jämförelse. Detsamma gäller utvecklingen av arbetslösheten. Vi
            är naturligtvis inte nöjda med detta. Det kan alltid bli bättre,
            men utvecklingen har de facto varit sådan.
          </note>
          <note>
            Det innebär inte att vi helt avvisar sänkta skatter.
          </note>
          <note>
            Under de senaste åren har vi kontinuerligt sänkt skatten för
            människor med låga och normala inkomster genom att löntagare och
            enskilda näringsidkare i tre steg kompenserats för den allmänna
            pensionsavgiften. I enlighet med den strategi för skatteväxling
            som Socialdemokraterna, Vänsterpartiet och
          </note>
          <note>
            Miljöpartiet är överens om har skatten på arbete sänkts bland
            annat genom höjda grundavdrag och sänkta arbetsgivaravgifter.
          </note>
          <note>
            De skattesänkningar som genomförts har skett på ett sätt som
            gjort att vi inte har behövt skära i välfärden. På ett sådant
            ansvarsfullt vis vill vi gärna fortsätta att utveckla skattepolitiken.
            Olika skatter, enskilda skattesatser, detaljer i skattesystemens
            konstruktion behöver förändras i takt med tiden. I den bemärkelsen
            är inte den socialdemokratiska skattepolitiken huggen i sten.
            Men vi kommer inte att gå med på att sänka skatten på ett sätt
            som äventyrar välfärden eller ökar orättvisor och ekonomiska klyftor.
          </note>
          <note>
            Vårt besked för den här mandatperioden är lika klart nu efter
            valet som det var före. I första hand ska nya resurser användas
            för att öka tryggheten och rättvisan. Om det uppstår utrymme för
            skattesänkningar ska löntagare och småföretag prioriteras.
          </note>
          <note>
            Under den förra mandatperioden genomfördes en rad åtgärder för
            att förbättra företagsklimatet. Flertalet stoppregler för fåmansföretag
            avskaffades, möjligheten att avsätta vinstmedel till periodiseringsfonder
            utvidgades, deklarationen för fysiska personer som driver enskild
            näringsverksamhet förenklades.
          </note>
          <note>
            Det är några exempel.
          </note>
          <note>
            Under den närmaste tiden kommer riksdagen också att få möjlighet
            att behandla förslag från regeringen gällande skattefrihet på
            kapitalvinster och utdelningar på näringsbetingade andelar. Detta
            talade Per
          </note>
          <note>
            Rosengren om tidigare. Även i fråga om arvs- och gåvoskattereglerna
            avseende generationsskiften är en proposition aviserad.
          </note>
          <note>
            När det gäller de särskilda reglerna för fåmansbolag pågår för
            närvarande beredningsarbetet i Regeringskansliet kring de förslag
            som 3:12-utredningen lade fram. Majoriteten i utskottet vill inte
            föregripa resultatet av det beredningsarbete som har bäring på
            de frågor som vi nu diskuterar. Den debatten får vi anledning
            att återkomma till senare. Inte heller vill vi föregripa det utredningsarbete
            som sker på kapitalbeskattningsområdet.
          </note>
          <note>
            Därför, herr talman, vill jag yrka bifall till förslaget i skatteutskottets
            betänkande nr 8 och avslag på samtliga reservationer.
          </note>
          <note type="speaker">
            Anf. 87 ANNE-MARIE PÅLSSON (m) replik:
          </note>
          <note>
            Herr talman! Vi har nu fått lyssna på ett anförande från Socialdemokraternas
            representant i skatteutskottet. Det handlade inte särskilt mycket
            om företagen.
          </note>
          <note>
            Detta är ganska typiskt. Socialdemokraterna diskuterar av hävd
            och tradition inte företagen särskilt mycket. Snarare diskuterar
            man hur de skatter man lyckats dra in ska användas. Det var precis
            vad vi fick höra.
          </note>
          <note>
            Låt mig kommentera detta en smula. Skatterna ska användas till
            välfärd. Vård, skola och omsorg låter väldigt bra. Nu är det tyvärr
            så att merparten av skatterna inte används till vård, skola och
            omsorg.
          </note>
          <note>
            Om det hade varit så hade det varit utmärkt. Problemet är att
            merparten av skatterna används till transfereringar, till att
            betala sjukersättning, arbetslöshetsersättning och andra bidrag
            till de miljoner människor som inte arbetar men som trots allt
            befinner sig i arbetsför ålder. Det är problemet. De höga skatterna
            och de höga transfereringarna har gjort situationen ganska besvärlig
            och minskat incitamenten för människor att arbeta.
          </note>
          <note>
            Låt mig hänvisa till en av Socialdemokraternas större tänkare,
            verksam för ungefär fyrtio år sedan -
          </note>
          <note>
            Gunnar Myrdal. Redan på 60-talet påpekade Gunnar
          </note>
          <note>
            Myrdal att det skattesystem och transfereringssystem som då tillämpades
            hade förvandlat det tidigare så hederliga svenska folket till
            ett folk av fifflare och fuskare. Utifrån detta pläderade han
            för en förändring av skattesystemet. Jag undrar om inte hans tankar
            fortfarande är aktuella.
          </note>
          <note type="speaker">
            Anf. 88 FREDRIK OLOVSSON (s) replik:
          </note>
          <note>
            Herr talman! Det är alldeles riktigt att det finns också andra
            utgifter i statens budget som betalas via skatter - barnbidrag,
            studiebidrag, polisen, försvaret.
          </note>
          <note>
            Det är viktiga områden som också behöver pengar.
          </note>
          <note>
            Det gäller naturligtvis också de transfereringssystem som Anne-Marie
            Pålsson tog upp. Detsamma gäller egentligen där, nämligen att
            vi antagligen alltid kommer att behöva betala en del av dem, även
            om vår ambition är att arbetslösheten ska minska och att färre
            ska vara sjuka. Men där har vi olika metoder. Vi vill hellre ta
            ut skatt så att vi också har råd att betala en rimlig sjukersättning
            och a-kassa, även om det naturligtvis också delvis finansieras
            på andra sätt än via de skatter som vi diskuterar nu.
          </note>
          <note type="speaker">
            Anf. 89 ANNE-MARIE PÅLSSON (m) replik:
          </note>
          <note>
            Herr talman! Jag undrar om det aldrig har förespeglat Fredrik
            Olovsson och Socialdemokraterna att det kan finnas ett samband
            mellan skatterna och transfereringarna på så sätt att höga transfereringar
            ger höga skatter och att höga skatter gör att det är mindre ekonomiskt
            motiverat att anställa människor att utföra arbeten?
          </note>
          <note>
            Fredrik Olovsson talar sedan om polis, barnbidrag och liknande
            och försöker göra gällande att det skulle vara fråga om stora
            belopp. Men återigen mörkar man. Varför talar Fredrik Olovsson
            inte i stället om ersättning till sjukfrånvaron? Skattebetalarnas
            ersättning för sjukfrånvaron - vi är sjukast i Europa - är
          </note>
          <note>
            120 miljarder kronor inkluderande de förtidspensionerade. Det
            är den beräknade kostnaden. Det motsvarar mer än de samlade utgifterna
            som vi har för all utbildning från årskurs 1 till och med doktorsexamen.
          </note>
          <note>
            Detta säger jag bara för att man ska få lite proportioner på
            det hela. Det vore faktiskt aptitligt om man mera diskuterade
            de stora posterna och lämnade de mindre posterna därhän, i varje
            fall i denna typ av diskussioner.
          </note>
          <note>
            Jag vill även passa på att kommentera tillväxten.
          </note>
          <note>
            Vi har kanske inte en så tokig tillväxt trots allt. Men fortfarande
            har vi inte avancerat ett dugg på välfärdsligan. Vi ligger fortfarande
            kvar bland EU:s fattigaste medlemsländer. När vi gick med i EU
            sänkte vi genomsnittsinkomsten. Det är lite genant. Arbetslösheten
            ökar, nyföretagandet minskar, och vi är sjukast i
          </note>
          <note>
            Europa.
          </note>
          <note type="speaker">
            Anf. 90 FREDRIK OLOVSSON (s) replik:
          </note>
          <note>
            Herr talman! För mig är inte utgifterna för skola, vård och omsorg,
            om jag får använda det uttrycket, några små poster. Jag tycker
            att det är oerhört viktiga poster. Sedan är det naturligtvis som
            Anne-Marie
          </note>
          <note>
            Pålsson säger, att också andra utgiftsområden, som man har fått
            lära sig att det heter, kostar mycket pengar.
          </note>
          <note>
            När det gäller sjukfrånvaron har vi alla ett gemensamt ansvar
            för att minska den. Men jag tror inte att vi gör det genom sänkta
            skatter. Jag tror inte att någon kommer att bli vare sig friskare
            eller sjukare om vi sänker skatten. Och framför allt blir det
            besvärligare för dem som är sjuka att få vård om vi har en sådan
            situation att vi dränerar statens och landstingens resurser på
            pengar i den utsträckning som den moderata skattepolitiken skulle
            medföra.
          </note>
          <note type="speaker">
            Anf. 91 ANNA GRÖNLUND (fp) replik:
          </note>
          <note>
            Herr talman! Vi diskuterar just nu skatteutskottets betänkande
            som handlar om motioner om företagsoch kapitalbeskattning. Men
            när Fredrik Olovsson står i talarstolen tycker jag, precis som
            Anne-Marie
          </note>
          <note>
            Pålsson, att det handlar mycket om vad pengarna ska användas
            till, inte på vilket sätt de ska tas ut. Jag är helt överens med
            Fredrik Olovsson om att pengarna ska användas till de viktiga
            områdena vård, skola och omsorg.
          </note>
          <note>
            Innan jag hamnade i den här kammaren undervisade jag i nationalekonomi
            på Luleå tekniska universitet. Där försökte jag lära mina studenter
            att om man har en god tillväxt finns det mer pengar till just
            dessa områden skola, vård och omsorg. Det som vi diskuterar i
            dag är egentligen inte hur mycket pengar som vi ska ha i skolan,
            vården och omsorgen, utan det är hur tillväxten ska kunna bli
            så hög som möjligt så att resurserna finns till detta.
          </note>
          <note>
            Fredrik Olovsson sade från talarstolen att han inte hade fått
            med sig något bagage. Arvsskiftet inom socialdemokratin hade inte
            fungerat. Men jag tror nog dessvärre, herr talman, att det har
            fungerat. Det är nämligen fortfarande så att när Fredrik Olovsson
            håller sitt tal i talarstolen är det mest bara fagra ord.
          </note>
          <note>
            Det är inte så mycket handling. Jag önskar, Fredrik
          </note>
          <note>
            Olovsson, att du hade kunnat berätta lite mer konkret vad Socialdemokraterna
            ämnar göra för att förbättra företagsklimatet i detta land.
          </note>
          <note type="speaker">
            Anf. 92 FREDRIK OLOVSSON (s) replik:
          </note>
          <note>
            Herr talman! Det går alldeles utmärkt att ställa de frågor till
            mig som man tycker att man inte fick svar på. Jag antar att den
            här replikomgången är till för bland annat det.
          </note>
          <note>
            Den svenska tillväxten har varit för dålig. Ja, det kan vi säkert
            alla hålla med om. Vi önskar nog alltid att den skulle vara 1
            eller kanske 2 % högre, åtminstone om det är en tillväxt som är
            uthållig i längden, bland annat miljömässigt. Men vi har i dag
            en vikande ekonomi, och det har vi haft i världen under ett par
            års tid. Det påverkar naturligtvis viljan och förmågan att starta
            företag men också att utveckla de företag som finns i dag.
          </note>
          <note>
            Trots det har vi haft en god utveckling i Sverige om vi jämför
            med vår omvärld. Tillväxten har varit högre i Sverige jämfört
            med exempelvis EU:s genomsnitt. Jag tittade i förra veckan på
            OECD:s hemsida för att titta på förra årets siffror. Trots att
            vi i
          </note>
          <note>
            Sverige inte är nöjda med 1,7 % kan man konstatera att det var
            högre än OECD:s genomsnitt, högre än genomsnittet i de sju största
            ekonomierna i den organisationen, högre än genomsnittet i EU och
            högre än i euroområdet. Mot den bakgrunden får man väl ändå säga
            att vi har lyckats ganska bra i Sverige. Vi vill naturligtvis
            mer, men det är ganska bra. Jag tycker att man ska nyansera debatten
            något i alla fall.
          </note>
          <note type="speaker">
            Anf. 93 ANNA GRÖNLUND (fp) replik:
          </note>
          <note>
            Herr talman! Vi har under de socialdemokratiska regeringsåren,
            men knappast just på grund av att
          </note>
          <note>
            Socialdemokraterna har regerat, haft väldigt många goda år. Och
            det förvånar mig lite grann, när man tittar tillbaka och så att
            säga har facit i handen, att man inte har gjort tillräckligt under
            dessa år för att förbättra för exempelvis just företagarna som
            vi vet är så väldigt viktiga för att öka tillväxten.
          </note>
          <note>
            Herr talman! Jag förstår att det är väldigt svårt att göra någonting
            åt det i dag när vi är på väg ned i en svikande konjunktur. Men
            det hade funnits utrymme tidigare.
          </note>
          <note>
            Problemet i Sverige i dag är att det görs alltför lite för att
            stimulera arbete och företagsamhet. Och det är därför som ekonomin
            går dåligt. Hade Socialdemokraterna reagerat när tid fanns är
            det inte säkert att den konjunkturnedgång som vi nu ser framför
            oss hade blivit så djup. Då hade nämligen företagsklimatet varit
            ett annat, och det hade funnits möjligheter för entreprenörer
            att etablera sig.
          </note>
          <note>
            Jag ställer fortfarande den fråga, Fredrik Olovsson, som jag
            inte tycker att jag har fått svar på: Vad tänker ni konkret göra
            för att förbättra för företagsamheten i Sverige?
          </note>
          <note type="speaker">
            Anf. 94 FREDRIK OLOVSSON (s) replik:
          </note>
          <note>
            Herr talman! Jag tycker att det är lite märkligt att man inte
            något reflekterar över att den internationella utvecklingen är
            så dålig. Jag har just beskrivit att vi i
          </note>
          <note>
            Sverige har klarat oss bättre än omvärlden. Det är naturligtvis
            en klen tröst att klara sig bättre när det går ned också. Om Anna
            Grönlund hade haft möjlighet att svara på några ytterligare frågor
            hade jag gärna sett att du hade förklarat hur den svenska ekonomin
            och det svenska företagandet faktiskt påverkas av den internationella
            konjunkturen. Jag tror att det finns ett sådant samband som är
            väldigt tydligt. Det har det varit under de goda åren också. Sverige
            har också legat något högre än genomsnittet, vilket jag redovisade.
            Någonting rätt gör vi uppenbarligen. Det handlar om mer än skatter
            om man vill ha tillväxt och företagande.
          </note>
          <note>
            Ett antal utredningar är tillsatta. Jag har valt att inte föregripa
            det beredningsarbete som nu sker. Det gäller både 3:12-utredningen
            och Egendomsskattekommittén. Propositioner är aviserade, och vi
            kommer säkert att få anledning att återkomma i den debatten.
          </note>
          <note type="speaker">
            Anf. 95 ROGER KARLSSON (c) replik:
          </note>
          <note>
            Herr talman! Som jag sade i mitt anförande tidigare är det väldigt
            lätt att lova utgifter och nya reformer.
          </note>
          <note>
            Fredrik Olovsson säger i sitt anförande att nya resurser i första
            hand ska användas till reformer. Och om det finns utrymme ska
            de användas till småföretagare.
          </note>
          <note>
            Jag tror att han nämnde inkomsttagare också.
          </note>
          <note>
            Vi har till exempel problemet att Socialdemokraterna lovade väldigt
            mycket i valrörelsen. Tillväxtbehovet när det gäller redan utlovade
            reformer är därför väldigt stort, så den aktivitet som vi har
            i ekonomin räcker inte alls med den tillväxt som vi i dag har.
          </note>
          <note>
            Därför tror jag att utrymmet för att göra något när det gäller
            företagande och kapitalbeskattning - vad som behövs är ju att
            få fart på nyföretagandet - kommer att vara väldigt litet under
            mandatperioden.
          </note>
          <note>
            Därför vill jag fråga Fredrik Olovsson: Hur vill
          </note>
          <note>
            Socialdemokraterna stimulera nyföretagandet? Det är ju något
            som behövs. Nyföretagandet minskar i Sverige och även i hemlänet
            Sörmland. Förutsättningar för företagen att växa är vad vi behöver.
            Vi behöver en politik som börjar i andra ändan. Det gäller alltså
            att tala om inte bara hur vi ska fördela utan också hur vi ska
            skapa. Frågan är alltså hur Socialdemokraterna vill stimulera
            nyföretagandet.
          </note>
          <note type="speaker">
            Anf. 96 FREDRIK OLOVSSON (s) replik:
          </note>
          <note>
            Herr talman! Innan jag svarar på den sista frågan måste jag få
            reagera på vad Roger Karlsson sade tidigare i sin replik, nämligen
            att Socialdemokraterna bara lovar och lovar, att de lovar stort
            - oerhörda belopp. Så är faktiskt inte fallet. Vi bedrev en valrörelse
            där vi var väldigt återhållsamma med nya löften.
          </note>
          <note>
            Förutom de löften som vi redan hade en finansiering för i budgeten
            handlade det om ungefär 15 miljarder kronor, som vi förhoppningsvis
            ska klara av under mandatperioden. Om Roger Karlsson går hem och
            räknar på vad Centerpartiets vallöften skulle kosta ser han att
            det blir fråga om en betydligt högre summa.
          </note>
          <note>
            Sedan har vi frågan om nyföretagandet. Ja, jag tror att en viktig
            anledning till att nyföretagandet har minskat - inte i Katrineholm
            som jag kommer från, för där har det ökat väldigt kraftigt; dock
            har vi andra problem - är att vi har en vikande internationell
            konjunktur och en vikande efterfrågan både i Europa och i Sverige.
            Det påverkar naturligtvis företagen oerhört mycket. Naturligtvis
            kan man inte bortse från efterfrågan i ekonomin när småföretagandet
            och dess villkor diskuteras.
          </note>
          <note>
            Sedan gäller det småföretagarnas villkor specifikt.
          </note>
          <note>
            Här handlar det om vad vi tidigare talat om, exempelvis 3:12-reglerna.
            Vi har ju klart deklarerat att vi vill göra något åt den saken.
            Statsministern hade med detta i sin regeringsförklaring. Detsamma
            gäller för finansministern som, kanske inte från denna talarstol
            utan från den som finns här snett bakom mig, har gett samma besked.
          </note>
          <note type="speaker">
            Anf. 97 ROGER KARLSSON (c):
          </note>
          <note>
            Herr talman! Det är intressant att lyssna till Fredrik Olovsson.
            När det går bra hänvisar man till egna förtjänster, och när det
            går dåligt är det någon annans fel. Det är väl en lärdom, oavsett
            pärmar eller inte som Fredrik Olovsson har fått med sig under
            sin aktiva tid i partiet, att använda den retorik som statsministern
            och andra använder. Jag tycker att det är lite passivt, att man
            bara flyter med.
          </note>
          <note>
            Ja, det är sant att Socialdemokraterna var återhållsamma med
            nya löften i valrörelsen. Men alla löften hade getts i vårbudgeten.
            Det är de löftena som ni kommer att ha väldigt svårt att också
            infria. Upplägget var ju att presentera löftena tidigt och att
            sedan vara väldigt återhållsam i valarbetet. Men ni lyckades inte
            heller med den strategin. De löften som var villkorade ekonomiskt
            blev ju sedan definitiva.
          </note>
          <note>
            Återigen: Det skulle vara intressant att höra Fredrik Olovsson
            säga något om löftet beträffande 3:12-
          </note>
          <note>
            reglerna. Kommer det att innebära en skattesänkning, eller ska
            det hela vältras över på småföretagandet i andra delar?
          </note>
          <note type="speaker">
            Anf. 98 FREDRIK OLOVSSON (s):
          </note>
          <note>
            Herr talman! Jag tror inte att det bara är så att majoriteten
            gärna tar åt sig av en uppåtgående konjunktur. Det är alldeles
            uppenbart också så att oppositionen använder en nedåtgående konjunktur
            för att skylla sådant på regeringen och majoriteten som man egentligen
            inte direkt kan göras skyldig för. Kanske finns det någonting
            i den politiska debatten här som inte är särskilt intellektuellt
            hederligt i alla avseenden men som det kan vara svårt att så att
            säga slänga av sig. Det erkänner jag gärna, vilket jag tycker
            att Roger Karlsson och också andra i oppositionspartierna skulle
            göra.
          </note>
          <note>
            När det sedan gäller våra vallöften kan jag säga att vi i den
            budget som vi har för innevarande år lyckats klämma in det mesta.
            Det som diskussionen har handlat om är taken i sjukförsäkringen
            och föräldraförsäkringen. Naturligtvis hoppas jag att vi kan klara
            ut den saken så fort som möjligt eftersom det är en viktig reform;
            det vill jag gärna understryka.
          </note>
          <note>
            Sedan har vi detta med eventuella skattesänkningar eller andra
            åtgärder. Jag tycker att det är bra om vi kan se till att de förslag
            som läggs fram är finansierade. Jag har tidigare sagt att en utredare
            kanske inte borde ha det kravet på sig. Det kan vara en trevlig
            övning rent seminariemässigt men i verkligheten ska ju förslag
            finansieras på ett eller annat sätt.
          </note>
          <note>
            P.-O. Edins upplägg om skatteväxling, att man kan ersätta skatter
            som anses mindre lämpliga med andra skatter som är betydligt bättre,
            tycker jag kan vara en framkomlig väg. Men jag vill avstå från
            definitiva löften eller ställningstaganden tills beredningsarbetet,
            remisstiden och annat är över när det gäller den utredningen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 16 §.)
          </note>
          <note>
            14 § Allmänna motioner om mervärdesskatt
          </note>
          <note>
            Föredrogs skatteutskottets betänkande 2002/03:SkU10
          </note>
          <note>
            Allmänna motioner om mervärdesskatt.
          </note>
          <note type="speaker">
            Anf. 99 ULLA WESTER (s):
          </note>
          <note>
            Herr talman! Det är ett ivrigt utskott som debatterar i dag.
            Också i skatteutskottets betänkande nr 10
          </note>
          <note>
            behandlas motioner från den allmänna motionstiden i höstas. Den
            här gången är det mervärdesskatten -
          </note>
          <note>
            eller, mera vardagligt uttryckt, momsen - som har varit föremål
            för riksdagsledamöternas motionsiver.
          </note>
          <note>
            I betänkandet behandlas så mycket som 44 motioner. Bredden mellan
            de olika förslagen i dessa är mycket stor. Det som förenar dem
            är att alla rör den allmänna nivån på mervärdesskatten eller mervärdesskatten
            på vissa varor och tjänster för vilka motionärerna begär att skatten
            ska sänkas eller slopas.
          </note>
          <note>
            Exempel på sådana varor och tjänster för vilka motionärerna föreslår
            förändringar är nöjesparker, danstillställningar, servering, skidliftar,
            alternativmedicinska sjukdomsbehandlingar, glasögon och prydnadsväxter
            - således ett brett fält.
          </note>
          <note>
            Men också mer djupgående problem behandlas, såsom frågan om mervärdesskattens
            lämplighet som miljöpolitiskt styrmedel och de skilda mervärdesskatteordningarna
            i verksamhet som drivs kommunalt eller av ideell förening.
          </note>
          <note>
            Av skilda skäl har utskottet avstyrkt samtliga dessa 44 motioner.
            17 reservationer har fogats till betänkandet. Det är kring några
            av dessa som den debatt som nu följer kommer att koncentreras.
          </note>
          <note type="speaker">
            Anf. 100 ULF SJÖSTEN (m):
          </note>
          <note>
            Herr talman! Mitt anförande kommer också att handla om att sänka
            skatter, givetvis inte för att ta bort lärare eller sjukvårdspersonal
            utan för att stimulera tillväxt och utveckling i Sverige och för
            att ge
          </note>
          <note>
            Sverige möjligheter att ta välbehövliga kliv uppåt i den internationella
            välståndsligan. Trots vad de värderade ledamöterna från Socialdemokraterna
            säger har vi nämligen många kliv att ta på den skalan. Men det
            handlar också om att stimulera nyföretagandet i
          </note>
          <note>
            Sverige, vilket för närvarande sjunker i väldigt många delar
            av vårt land.
          </note>
          <note>
            Sverige har tillsammans med Danmark den högsta mervärdesskatten
            i Europa. Nivån på skatten innebär konkurrensnackdelar för svenska
            företag som i allt större utsträckning verkar på en växande europeisk
            marknad. Inom vissa sektorer, såsom kapitalvarumarknaden, har
            svårigheten att konkurrera på lika villkor blivit allt större,
            och som exempel kan man nämna att mervärdesskatten är nio procentenheter
            lägre i Tyskland.
          </note>
          <note>
            E-handeln ökar, ofta med gamla etablerade postorderföretag i
            spetsen och ofta från en speciell del av
          </note>
          <note>
            Sverige, som jag själv och skatteutskottets ordförande
          </note>
          <note>
            Arne Kjörnsberg har en särskild relation till, det vill säga
            Sjuhärad och Borås. Dessa företag upplever i dag problem som kan
            relateras till de höga momssatserna i Sverige. Säljaren ska ta
            ut moms på försålda varor enligt ursprungslandsprincipen, vilket
            innebär en klar nackdel för svenska e-handelsföretag i konkurrensen
            med andra EU-företag med lägre hemlandsmoms.
          </note>
          <note>
            Herr talman! Det här innebär att Sverige har det sämsta utgångsläget
            inom Europeiska unionen i en starkt växande bransch där tradition,
            kunnande och kompetens i hög grad finns hos vårt eget svenska
            näringsliv. Sveriges höga moms verkar alltså tillväxthämmande
            inom en bransch där vi i vårt land har stora möjligheter att expandera
            kraftigt, och det visar tydligt på behovet att sänka den generella
            momsnivån här i landet.
          </note>
          <note>
            Det totala skattetrycket i Sverige måste sänkas av flera skäl.
            Det är många som har varit inne just på det spåret här under debatten.
            Det kanske viktigaste skälet är den tillväxthämmande effekt som
            höga skatter har. E-handelsexemplet som jag tidigare har relaterat
            visar tydligt att en allmän sänkning av mervärdesskattenivån i
            Sverige skulle stärka svenska företags konkurrensförutsättningar
            inom den europeiska unionen, men samtidigt också minska behovet
            av kontrollåtgärder på detta område.
          </note>
          <note>
            Herr talman! Jag står bakom samtliga moderata reservationer i
            det här betänkandet, men yrkar för tids vinnande bara bifall till
            reservation nr 1.
          </note>
          <note type="speaker">
            Anf. 101 ANNE-MARIE EKSTRÖM (fp):
          </note>
          <note>
            Herr talman! Om du tycker om att röra dig till musik måste du
            betala högre moms än om du bara lyssnar till musik. Men ibland
            på konserter är det ju faktiskt så att publiken brukar resa sig
            och gunga till musiken, eller till och med dansa. Ska man då ha
            en särskild insamling med extra moms när det här händer? När du
            köper en varm kyckling och potatisgratäng på Hemköp får du betala
            lägre moms än om du köper samma kyckling när du är på restaurang.
            Visserligen får du diska själv i det första fallet. Detta säger
            lite om den röra som finns i dag i momsdjungeln.
          </note>
          <note>
            I den stora skattereformen 1990/91, där Folkpartiet och Socialdemokraterna
            var eniga, var också en enhetlig moms en viktig ingrediens. Men
            därefter har den socialdemokratiska regeringen genomfört en rad
            undantag från den generella momsnivån, även om en del nyinförda
            momsregler är föranledda av EU.
          </note>
          <note>
            Moms är den tredje största skattebasen i Sverige.
          </note>
          <note>
            Kommunalskatt och arbetsgivaravgifter är större.
          </note>
          <note>
            Därför är momsen en viktig skatt, och då är det viktigt att den
            är rätt konstruerad.
          </note>
          <note>
            Precis som Ulf Sjösten sade förut hör Sverige till de länder
            inom EU som har den högsta generella momsskattesatsen, 25 %. Den
            lägsta skatt som är tillåten inom EU är 15 %, men dessutom är
            det tillåtet att ha två reducerade momssatser, och i Sverige har
            man valt att ha 6 % och 12 %. Den här differentieringen av momsen
            gör att det verkligen inte är lätt för företag att hålla reda
            på hur mycket man ska betala in i moms, och inte heller för konsumenter
            att veta vad det är man betalar för sin konsumtion. Gränsdragningar
            är svåra att göra. Inte ens de som arbetar på skattemyndigheterna
            har lätt att hålla reda på alla bestämmelser. Tidigare var momshandboken
            ungefär en halv centimeter tjock, men nu är den kanske tio gånger
            så stor, det vill säga en halv decimeter. Dessutom innebär detta
            med olika momssatser att man genom politiska prioriteringar styr
            människors konsumtion.
          </note>
          <note>
            Herr talman! På Folkpartiets förslag har riksdagen beslutat att
            en översyn av mervärdesskatten ska göras, och en utredning har
            också tillsatts. Det är verkligen angeläget att denna utredning
            arbetar snabbt, så att momsreglerna blir mer enhetliga och lättförståeliga.
          </note>
          <note>
            Folkpartiet tror att om undantagen med reducerad skatt blev färre
            så skulle den generella skattesatsen kunna vara lägre och alltså
            stärka företagens konkurrenskraft. Jag kommer, precis som Arne
            Kjörnsberg och Ulf Sjösten, från Borås och Sjuhärad, där vi har
            många små företag som behöver ha skärpt konkurrenskraft ute i
            Europa.
          </note>
          <note>
            Herr talman! När nu en utredning är på gång med översyn av momsen
            är det synnerligen märkligt att regeringen föreslår att sänka
            momsen på vissa former av byggande. Visserligen har regeringen
            senare förvandlat momsförslaget till ett investeringsstöd för
            att undvika krock med EU:s momsregler. Oavsett denna omvandling
            är det märkligt att först gå med på att utreda momsen, och sedan
            nästan omedelbart föreslå en ny moms. Folkpartiets lösning för
            att stimulera byggande är i stället för riktade stöd och subventioner
            andra åtgärder som ökad konkurrens, enklare planregler med mera.
            Regeringens förslag kommer nu i dagarna i en proposition, och
            i samband med denna behandling kommer vi att ytterligare belysa
            den här frågan. Jag kommenterar den inte ytterligare nu.
          </note>
          <note>
            Herr talman! Ett annat problem har varit hur momsen ska tas ut
            vid elektronisk handel. Olika regler har gällt för olika typer
            av försäljning och om det har varit utom eller inom EG. Folkpartiet
            har haft den ståndpunkten att tills en ordentlig utredning har
            gjorts ska det vara nollmoms på e-handel. Även i denna fråga har
            det i dagarna kommit en proposition - regeringen har varit väldigt
            flitig och konstruktiv på skatteområdet - och därför avvaktar
            vi med ytterligare kommentarer tills vi har hunnit analysera det
            framlagda förslaget och återkommer med synpunkter i samband med
            behandlingen av propositionen.
          </note>
          <note>
            Till sist, herr talman: Eftersom Socialdemokraterna inte själva
            kan hålla fingrarna borta från att föreslå ändringar som utgör
            undantag från den generella momsen är det än viktigare att den
            här utredningen och översynen av momsen sker snabbt. Som sagt:
          </note>
          <note>
            Både för företagare och enskilda måste det vara lättare att förstå
            och hålla reda på reglerna för moms.
          </note>
          <note>
            Dessutom behöver vi ha en sänkt generell momssats för att stärka
            tillväxten och för småföretagarna.
          </note>
          <note>
            Jag ställer mig bakom alla Folkpartiets reservationer men yrkar
            bifall till reservation 3 under punkt 2.
          </note>
          <note type="speaker">
            Anf. 102 LARS GUSTAFSSON (kd):
          </note>
          <note>
            Herr talman! Man kan säga att momsområdet kan betraktas som ett
            kreativt skatteområde. Man brukar ju tala om kreativ bokföring.
          </note>
          <note>
            Med tanke på föregående etiska diskussioner om skatterna kan
            man inte sluta undra om en momsnivå på hundra procent skulle vara
            rättfärdig om nu riksdagen kan hitta tillräckligt många utgifter.
          </note>
          <note>
            Efter EU-inträdet har Sverige möjlighet att ha fyra nivåer på
            mervärdesskatten, om man inbegriper total momsbefrielse. Sverige
            tillhör de länder inom EU
          </note>
          <note>
            som har den högsta generella momssatsen, 25 %.
          </note>
          <note>
            Frågan är om detta är en hållbar nivå i ett längre perspektiv,
            inte minst i konkurrenshänseende. Skattebasutredningen har i sitt
            betänkande föreslagit en generell momsnivå på 22 % för att minska
            gapet till övriga EU-länder.
          </note>
          <note>
            Fördelar och nackdelar med olika momsnivåer på olika områden
            och mellan länder kan diskuteras, men en strävan mot harmonisering
            av mervärdesskatten måste nog anses som positivt.
          </note>
          <note>
            De differentierade svenska momsnivåerna används ofta till att
            styra och främja konsumtion inom olika områden. Det kan vara inom
            områden som kultur, miljö, olika varor och tjänster. En del existerande
            momssatser skapar redan i dag felaktiga och snedvridande effekter
            på olika områden, exempelvis vid självförvaltning av bostäder
            för hyresgäster.
          </note>
          <note>
            Herr talman! Sverige har det lägsta bostadsbyggandet i OECD-området.
            Detta beror både på högt skattetryck och på extra hård beskattning
            av nyproduktion av bostäder. För att få fart på nyproduktion av
            flerbostadshus bör, enligt kristdemokratisk uppfattning, skatteeffekten
            lindras motsvarande en halvering av byggmomsen. Rent tekniskt
            kan byggföretag efter deklaration få en skattereduktion som motsvarar
            hälften av den erlagda momsen. Men om en sådan skattereduktion
            ska fungera på samma sätt som sänkt moms måste reduktionen gälla
            all nyproduktion av flerbostadshus och vara obyråkratisk och utan
            tidsbegränsning.
          </note>
          <note>
            Kristdemokraterna anser att minskad skatt på nyproduktion av
            flerbostadshus bör införas från och med den 1 oktober 2003. Vi
            anser att det också behövs en översyn av skattenivån på turism,
            bland annat för restaurangtjänster och uthyrning av lokaler, så
            att dessa områden ska kunna hävda sig i den internationella konkurrensen.
          </note>
          <note>
            Miljön är ett område som ofta kan påverkas genom ekonomiska styrmedel.
            En sällan uppmärksammad källa till stora, miljöfarliga utsläpp
            är alla äldre arbetsmaskiner och motorer. Som jämförelse kan nämnas
            att en äldre gräsklippare med tvåtaktsmotor under en timmes användning
            släpper ut lika mycket skadliga avgaser som en nyare avgasrenad
            bil gör under 400 mils körning. Därför har vi bland annat föreslagit
            att regeringen bör återkomma till riksdagen med förslag om en
            sänkning av momsen, förslagsvis på miljömärkta arbetsmaskiner,
            gräsklippare och utombordsmotorer.
          </note>
          <note>
            Herr talman! Vi står givetvis bakom alla våra reservationer,
            men för tids vinnande yrkar jag bifall endast till reservation
            12.
          </note>
          <note type="speaker">
            Anf. 103 ROGER KARLSSON (c):
          </note>
          <note>
            Herr talman! Ledamöter! Åhörare! Det var visst inte så många
            här.
          </note>
          <note>
            Efter att den nya budgetlagen, med utgiftstak och så vidare,
            trädde i kraft blev det svårare för många organisationer att lobba
            för bidrag till sin verksamhet.
          </note>
          <note>
            Vad jag förstår utsattes skatteutskottets ledamöter för ett otroligt
            tryck när det gäller att sänka momsen på både det ena och det
            andra. Sänkningen av bokmomsen är en effekt av en sådan kampanj.
          </note>
          <note>
            Centerpartiet tycker att det är bra att bokmomsen sänktes. Vi
            tycker dock att det var felaktigt att man tog med tidskrifterna.
            Lite vulgärt skulle jag kunna säga att jag inte tycker att låg
            moms på porrtidningar är prioriterat.
          </note>
          <note>
            Som en följd av trycket från olika intresseorganisationer på
            att sänka momssatser har skatteutskottet tagit initiativ, och
            det har tillsatts en utredning, Skattesatsutredningen, som ser
            över gränsdragningsproblem och mervärdesskatterna generellt sätt.
            Det är väldigt bra.
          </note>
          <note>
            Jag vill passa på att yrka bifall till reservationerna
          </note>
          <note>
            5 och 17. I det här sammanhanget vill jag lyfta fram betydelsen
            av att man när man ser över momssatserna ser till att det som
            är konkurrensutsatt, till exempel svensk turismindustri, får villkor
            som är likvärdiga med andra länder. Svensk turism sysselsätter
            2,8 %
          </note>
          <note>
            av de anställda i landet. I jämförelse med andra EU-
          </note>
          <note>
            länder är det ungefär hälften. Vi har alltså en väldigt stor
            potential att utveckla svensk turism.
          </note>
          <note>
            Två momssatser som är betydelsefulla för svensk turism är restaurangmomsen
            och skidliftmomsen. Det är dem jag berör i mina reservationer.
            Turism och turistnäringen har väl först på senare tid börjat ses
            som en riktig näring och som rumsren. Jag tycker att det är dags
            att se på turistnäringen med andra ögon.
          </note>
          <note>
            Det är oerhört betydelsefullt, både regionalpolitiskt och framför
            allt samhällsekonomiskt, med en livskraftig turistnäring. Med
            detta vill jag yrka bifall till reservationerna 5 och 17.
          </note>
          <note type="speaker">
            Anf. 104 BARBRO FELTZING (mp):
          </note>
          <note>
            Herr talman! I betänkandet om mervärdesskatt står det att vi
            i Miljöpartiet vill ha en ny utredning om att sänka momsen på
            miljövänliga, ekologiska produkter, bland annat livsmedel. Det
            finns inga särbestämmelser om sänkt mervärdesskatt för miljöprodukter.
            Den arbetsgrupp som tillsattes förra året på förslag av bland
            annat Miljöpartiet lämnade en rapport till regeringen i oktober
            2002. Vi i Miljöpartiet håller inte med om slutsatserna i rapporten.
          </note>
          <note>
            Det sägs att likabehandlingsprincipen i EG-rätten innebär att
            Sverige inte kan införa olika momssatser för ekologiska livsmedel
            och andra livsmedel eftersom livsmedlen skulle vara lika. Vi tycker
            inte att livsmedlen är likadana. Vi tycker att det är en väsensskillnad
            mellan ekologiska livsmedel som är odlade utan kemiska tillsatser
            och bekämpningsmedel och andra livsmedel. Eftersom de oftast är
            dyrare att tillverka blir de i förlängningen också dyrare för
            konsumenten att köpa. Vi vill kunna styra över konsumenterna till
            mera ekologiska produkter för folkhälsans skull. Därför behövs
            ett medel för detta i form av bland annat en momssänkning.
          </note>
          <note>
            Jag har tidigare, för rätt lång tid sedan, motionerat om momssänkning
            på bananer. Jag tar dem som exempel. Bananerna odlas med en mängd
            bekämpningsmedel. I bananplantagerna fästs en plastpåse över bananstocken,
            och den fylls sedan med bekämpningsmedel under mognadsprocessen.
            Dessa stora plastpåsar som sitter över bananstocken lossnar så
            småningom. Man tar inte till vara på dem, utan de sprids i miljön.
            Sedan förs de med floderna ut i havet.
          </note>
          <note>
            Där tas de av de jättestora havssköldpaddorna för maneter, och
            de slukar dem, och sedan kvävs sköldpaddorna till döds och går
            en ganska fasansfull död till mötes där. Besprutningen av bananerna
            leder alltså i förlängningen till att havssköldpaddorna dör.
          </note>
          <note>
            Man flygbesprutar även bananplantagerna mot skadeinsekter. Det
            är bland annat väldigt hög värme där bananerna växer. Besprutningsvätskan
            sköljer över befolkningen och dem som arbetar i bananplantagerna.
            De bor ju där också. Barn föds med missbildningar, och människorna
            där drabbas av väldigt många sjukdomar, ganska allvarliga sådana.
          </note>
          <note>
            Ekologiskt odlade bananer blir följaktligen mycket dyrare, då
            man inte använder sådana här metoder.
          </note>
          <note>
            Man måste använda handplockning och liknande för att göra detta.
            En momssänkning här skulle innebära att fler kunder skulle efterfråga
            de ekologiskt odlade bananerna eller andra livsmedel. I dag får
            man betala
          </note>
          <note>
            10-15 kr mer per kilo för bananer som är ekologiskt odlade. Jag
            köper ekologiskt odlade bananer, bland annat till mitt lilla barnbarn,
            men det är svårt att hitta dem.
          </note>
          <note>
            I kommissionens grönbok framförs ändå tankar på en differentierad
            beskattning utifrån produkternas miljöprestanda. Där finns kanske
            en utväg. Vi vill att vi ska testa om inte vi i Sverige kan använda
            reducerade momssatser i miljöpolitiken. Därför vill vi utmana
            utskottets ställningstagande, som jag refererade till, till förmån
            för en utredning av vilka modeller som skulle kunna bli möjliga.
          </note>
          <note>
            Miljöpartiet har också en reservation om särskild moms på komplementärmedicinska
            behandlingsformer. Momsbefrielse råder nu för sjukvård, tandvård
            och social omsorg.
          </note>
          <note>
            Om vi kunde införa en momsbefrielse skulle det innebära att människor
            mer fritt skulle kunna välja alternativa komplementärmedicinska
            behandlingar utan att de skulle vara så dyra. Andra länder som
          </note>
          <note>
            Tyskland med flera andra har redan detta. Där kan man välja komplementärmedicinsk
            behandling vid sidan av den vanliga behandlingsformen.
          </note>
          <note>
            Herr talman! Med detta vill jag yrka bifall till reservation
            7 i betänkandet. Jag står naturligtvis även bakom reservation
            8 men yrkar inte bifall till den.
          </note>
          <note type="speaker">
            Anf. 105 BRITTA RÅDSTRÖM (s):
          </note>
          <note>
            Herr talman! Som många tidigare har sagt är skatternas främsta
            syfte att finansiera välfärden. Därför har vi kanske också större
            skatteuttag än de flesta industriländer. Men vi har också, vill
            jag påstå, den bästa välfärden, som dessutom är generell. Vi har
            höga välfärdspolitiska ambitioner, och genomförandet av dessa
            ska vi naturligtvis gemensamt betala för.
          </note>
          <note>
            Mervärdesskatten är en stor inkomstkälla för staten. För år 2003
            förväntas intäkterna bli 175 miljarder kronor. Det är att jämföra
            med den statliga inkomstskatten som "bara" når upp till 35 miljarder.
            Motsvarande summa skulle räcka till både barnbidrag och studiebidrag
            för alla barn i Sverige i åtta år och åtta månader. Det är några
            jämförelsesiffror.
          </note>
          <note>
            175 miljarder är en svindlande summa. Det är vad mervärdesskatten
            drar in och vad vi nu ska debattera.
          </note>
          <note>
            Jag tycker inte att debatten bara ska handla om dessa eviga sänkningar
            som föreslås i flera motioner, och därav följande reservationer,
            som jag återkommer till, utan också hur dessa i sådana fall ska
            finansieras.
          </note>
          <note>
            Vi socialdemokrater kan aldrig gå med på skattesänkningar som
            lämnar stora hål i statens plånbok och därmed riskera nedskärningar
            i välfärden. Skatter och välfärd hör ihop. Vi socialdemokrater
            är alltid redo att förändra och förbättra system allteftersom
            samhället förändras och utvecklas. Det har vi alltid gjort.
          </note>
          <note>
            Ett resultat är det välfärdssamhälle vi i dag lever i. Vi är
            inte nöjda ännu. Det finns fortfarande brister i de olika sektorerna
            i samhället och i olika delar i landet som måste åtgärdas. Det
            vill vi fortsätta att arbeta för.
          </note>
          <note>
            Vi är också beredda att förbättra och förändra inom mervärdesskatteområdet.
            Av olika skäl, bland annat kulturpolitiska och branschekonomiska,
            har skatterna sänkts inom flera områden. Det gäller till exempel
            livsmedel, böcker - om någon nämnde tidigare - hotell med mera.
            Skattebasutredningen som tillsattes år 2000 fick i uppgift att
            lämna en samlad bedömning av internationaliseringens betydelse
            för svenska skattesatser och framtida skattestrukturer.
          </note>
          <note>
            Utredningens betänkande hade vi möjlighet att ta del av i den
            offentliga utfrågning, som också har nämnts tidigare i dag, som
            skatteutskottet anordnade för ett antal veckor sedan. Betänkandet
            är nu ute på remiss. Utredningen påpekar bland annat att en harmonisering
            till en medelvärdenivå av mervärdesskatten till ca 21-22 % kanske
            är det som man måste besluta om framöver. Det innebär som jag
            ser det en höjning av momsen gällande vissa varor och tjänster
            som har en lägre moms i dag. Det kommer också att innebära en
            sänkning för vissa varor och tjänster som i dag har 25 % i moms.
          </note>
          <note>
            Förutom att denna remiss gått ut tillsatte regeringen i november
            en särskild utredare som ska titta på tillämpning och gränsdragningar
            för de reducerade mervärdesskatterna samtidigt som det inom EU
            påbörjats en generell översyn av momsdirektivet. Det händer mycket
            kring mervärdesskatten just nu, som också någon sade tidigare.
          </note>
          <note>
            Herr talman! Vi socialdemokrater vill få en samlad bedömning
            av hur den svenska skattestrukturen bör vara utformad i en värld
            med internationaliserade marknader för varor, tjänster och produktionsfaktorer.
          </note>
          <note>
            Samtidigt vill vi bevara de välfärdspolitiska ambitionerna på
            dagens nivå.
          </note>
          <note>
            Om vi tittar på reservationerna kan vi se att moderaterna aldrig
            förnekar sig. De anger i en av sina reservationer att det är angeläget
            att sänka skattetrycket över huvud taget, som vi har hört från
            talarstolen, och också att sänka momsen. Till vilken nivå vill
            ni sänka den? Är det Tysklands, Italiens eller
          </note>
          <note>
            Storbritanniens? Ska vi sänka den 5 %, som är 35
          </note>
          <note>
            miljarder kronor, eller 7 %, som är 49 miljarder kronor? Hur
            ska ni täcka hålen i statskassan? Vem ska betala för det? Är det
            kommunerna som ska få lägre statsbidrag så att de måste skära
            ned på äldreomsorg och skola?
          </note>
          <note>
            När jag träffar medborgare är det i allmänhet många som hellre
            vill höja skatten än att sänka den för att garantera en bra omsorg.
            Medborgarna gav sitt klara svar i skattefrågan i 2002 års val.
            De är inte beredda att sälja välfärden för skattesänkningar.
          </note>
          <note>
            Folkpartiet agerar som vanligt populistiskt och motstridigt.
            Jag känner igen tongångarna hemifrån i kommunfullmäktige och kommunstyrelsen.
            Man vill i sin reservation rörande e-handel införa nollskattesats.
          </note>
          <note>
            Samtidigt säger man i partimotionen om bostadspolitik: "Med alla
            undantag som genom åren införts urholkas skattebasen och snedvridningen
            i konsumtion och produktion åstadkommes." Hur vill Folkpartiet
            egentligen ha det? Här vill ni göra ytterligare undantag. Det
            har påbörjats en översyn i EU och en diskussion med OECD om hur
            detta ska fungera framöver.
          </note>
          <note>
            Låt oss se vad översynen kan ge och diskutera resultatet innan
            vi fattar beslut i frågan.
          </note>
          <note>
            Herr talman! Genom olika beslut under åren efter skattereformen
            i början av 90-talet har olika differentieringar av mervärdesskatten
            skett av olika skäl, som jag nämnde tidigare. Systemet har blivit
            krångligt och alltmer oöverskådligt. Därför är just de utredningar
            som görs och de som är ute på remiss viktiga att ta hänsyn till
            innan vi eventuellt fattar beslut om förändringar av mervärdesskatten.
          </note>
          <note>
            Jag vill avslutningsvis säga några ord angående reservationerna
            gällande byggmomsen. Det är självklart viktigt för oss socialdemokrater
            att stimulera byggandet. Det har kringeffekter på andra områden
            på arbetsmarknaden. Vi har en obalans på bostadsmarknaden, särskilt
            när det gäller mindre lägenheter och studentbostäder. Detta märks
            kanske särskilt i storstadsområdena och i universitetsstäderna.
            Men det berör faktiskt hela landet.
          </note>
          <note>
            Investeringsbidrag och en eventuell återbetalning av skatt är
            tillfälliga och selektiva åtgärder för att stimulera byggandet.
            Vi ska inte glömma att det är kommunerna och markägarna som har
            ett mycket stort ansvar för att något händer. En proposition är
            också på gång, som också är nämnt tidigare, rörande denna fråga.
            Men det finns inget klart genomförandedatum eftersom EU-kommissionen
            ska säga sitt först.
          </note>
          <note>
            Herr talman! Med detta vill jag yrka bifall till förslagen i
            betänkandet och avslag på samtliga reservationer.
          </note>
          <note type="speaker">
            Anf. 106 ANNE-MARIE EKSTRÖM (fp) replik:
          </note>
          <note>
            Herr talman! Jag sade i mitt anförande att det förslag vi hade
            om e-handel skulle gälla tills man har kommit med en annan utredning.
            Nu finns det ett förslag till hur man ska lösa det. Det kom i
            går. Jag har ännu inte hunnit analysera det. Vi har sagt att vi
            återkommer när vi har hunnit analysera förslaget.
          </note>
          <note>
            Samma sak gäller byggmomsen. Det har också kommit ett förslag
            där, eller kommer endera dagen. Då återkommer vi i det ärendet.
          </note>
          <note>
            Det sades att vi skulle vara populistiska. Vi har sagt att vi
            vill se över momsen, precis som nu pågår.
          </note>
          <note>
            Vi avvaktar den utredningen och hoppas att den arbetar snabbt
            så att vi snabbt får ett förslag till hur momssatserna ska vara
            i framtiden, och gärna med en enhetlig moms.
          </note>
          <note type="speaker">
            Anf. 107 BRITTA RÅDSTRÖM (s) replik:
          </note>
          <note>
            Herr talman! Det pågår en mängd utredningar om olika momssatser,
            och betänkanden är ute på remiss.
          </note>
          <note>
            Men såvitt jag har förstått får man när det gäller ehandeln som
            det ser ut i dag enligt det sjätte mervärdesskattedirektivet inte
            reducera skattesatsen på ehandeln.
          </note>
          <note>
            Vi fick en proposition på bordet i går. Motionstiden går ut någon
            gång i början på april. Skattebasutredningen föreslår också att
            vi ska verka för en specialskattenivå för e-handel och liknande
            tjänster i hela
          </note>
          <note>
            EU.
          </note>
          <note>
            Det rimliga är att om vi ska ha en harmonisering av andra momssatser
            så gäller det även detta.
          </note>
          <note type="speaker">
            Anf. 108 ANNE-MARIE EKSTRÖM (fp) replik:
          </note>
          <note>
            Herr talman! Jag vill inte förlänga debatten, och jag tror att
            vi är tämligen överens om utredningen.
          </note>
          <note type="speaker">
            Anf. 109 PER ROSENGREN (v):
          </note>
          <note>
            Herr talman! Då var det dags för mervärdesskatten. Det är den
            skatt där vi tyvärr, kan man säga, är hänvisade till en lagstiftning
            över vilken vi i den här kammaren inte rår i så särskilt stor
            utsträckning. Det är klart att vi kan sänka momsen och ha sänkta
            momssatser inom ett begränsat antal områden. De områdena är definierade
            i artikel H i sjätte mervärdesskattedirektivet. Jag tror att det
            är ganska bra om flera ledamöter här i kammaren går hem och läser
            på vad som står i artikel H, det vill säga inom vilka områden
            vi har rätt att sänka momsen.
          </note>
          <note>
            Det pågår ett arbete inom EU just nu där man försöker se över
            detta. Framför allt håller man på att se över om det är särskilt
            rationellt att ha det på det här sättet. Som Barbro Feltzing säger
            så kan man till exempel inte gynna vissa typer av odlade matprodukter.
            Så är det! Så länge vi inte har en annan lagstiftning och andra
            regler så tycker inte jag att man ska sitta och reservera sig
            i någon form av halvpopulistiskt ställningstagande och säga att
            det hade varit bra om vi hade kunnat göra detta. Vi har ju nyss
            haft en utredning som gäller miljömärkta produkter. Den kom fram
            till att vi inte kan sänka momsen. Det strider mot EU-direktiven
            och mot sjätte mervärdesskattedirektivet, för detta är inte uppräknat
            i artikel H.
          </note>
          <note>
            Det är en sida att läsa igenom och se om det är tilllämpligt.
            Det är det inte! Då går man vidare och säger: Det finns ju vissa
            miljöregler också. Ja, men sjätte mervärdesskattedirektivet styrs
            inte av de reglerna.
          </note>
          <note>
            Vi förespråkade länge - så länge som vi över huvud taget kunde
            och lite längre - att vi skulle sänka restaurangmomsen. Vi tyckte
            att det var motiverat.
          </note>
          <note>
            Det är ju fullkomligt koko att ha sänkt matmoms och inte sänkt
            restaurangmoms. Förr i tiden var det tvärtom - då hade vi full
            moms på mat som vi köpte i affärerna men sänkt restaurangmoms,
            med det ganska logiska motivet att när man får en serverad rätt
            så ingår det också en helt annan arbetskraft. Därför sänkte man
            momsen, det vill säga för att gynna sysselsättning och så vidare.
            Det finns en viss logik i det.
          </note>
          <note>
            Men EU tillåter inte att vi sänker restaurangmomsen, kamrater!
            Ni som reserverar er och som vill göra det borde veta att det
            inte går. Arbeta inom EU för att fixa till det i stället! Det
            här är så populistiskt.
          </note>
          <note>
            Jag hörde Roger Karlsson säga att man faller offer för kampanjer.
            De driver det ena och det andra. Javisst - här har vi tillsatt
            en utredning som ska se till avgränsningarna när det gäller sänkta
            momssatser och att vi verkligen tar reda på detta. Utredningsdirektiven
            är klara och utredaren sitter och har påbörjat sitt arbete. Trots
            det ska man snarast sätt i gång, enligt
          </note>
          <note>
            Folkpartiet, men det är väl en annan sak.
          </note>
          <note>
            Bland annat ingår skidliftsmomsen i detta. Där har kampanjer
            verkligen förts. Hade man sparat de pengar som kampanjerna har
            kostat så hade man kunnat sänka skidliftspriserna med betydligt
            mer än om man skulle sänka momsen med sex procentenheter. Centerpartiet
            vill bryta loss den lilla delen ur denna utredning och sänka momsen
            direkt trots att det inte finns en plats ledig i fjällen denna
            vinter. I Värmlandstidningarna i förra veckan var det stort uppslagna
            reportage om att detta är den bästa utförsåkningsvintern som vi
            har haft i mannaminne, trots att
          </note>
          <note>
            Värmland gränsar till Norge. Man jämför sedan skildliftspriserna
            och vad en fjällsemester kostar i
          </note>
          <note>
            Trysil och i Branäs. Kom inte och snacka om att vi inte har konkurrenskraft!
          </note>
          <note>
            Det var väl Lars Gustafsson som sade att vi har möjlighet till
            fyra nivåer i momsen. Nej, vi har möjlighet att ha tre - en normalskattesats
            och två sänkta.
          </note>
          <note>
            Sedan kan vi välja att den ena sänkta ska vara noll procent,
            men vi har valt 12 och 6.
          </note>
          <note>
            Det finns också skattebefrielse, och det är en helt annan sak.
            Det tror jag inte att så särskilt många företagare vill ha. Då
            får de nämligen inte heller göra avdrag för den ingående momsen.
            Det bästa är naturligtvis att komma i åtnjutande av en sexprocentig
            momssats och sedan ha full avdragsrätt för den ingående. Det var
            därför biograferna inte ville ha momsbefrielse, utan de ville
            ha sexprocentig moms. Då får de dra av hela den ingående momsen.
            Det är samma sak med SJ. SJ skulle naturligtvis inte vilja bli
            momsbefriat. Där har man kanske andra problem, men det är en annan
            sak.
          </note>
          <note>
            Det är intressant att konstatera att Folkpartiet vill gå till
            en generell momssats på 20, 21 eller 22 %. Det har man kommit
            fram till. Det är intressant därför att det är samma resonemang
            som LO för i en nyligen utkommen rapport. Jag hyser en stor sympati
            för det.
          </note>
          <note>
            Skippa alla sänkta momssatser, men om man ska göra det i dagsläget
            så måste man kombinera det med till exempel höjda barnbidrag eftersom
            matmomsen i dag är riktad åt barnfamiljerna. Jag är beredd att
            ta en sådan diskussion, men det blir inte så lätt att genomföra
            detta med ett pennstreck. Det är i alla fall inte populism att
            göra detta - det kan jag säga.
          </note>
          <note>
            Det finns en reservation som jag tycker är intressant men som
            ingen har tagit upp här. Den handlar om problematiken när det
            gäller företagsbilar. Det hade varit bättre med ett särskilt yttrande,
            eftersom det även här pågår ett arbete inom EU där man ska börja
            definiera var gränserna ska gå för lätta lastbilar och så vidare.
            Om en företagare i dag köper en lätt lastbil där förarhytten är
            helt skild från flaket så får han eller hon inte göra avdrag för
            momsen. Man får i stället skriva av bilen fullt ut inklusive moms.
            Men detta är naturligtvis lite jobbigt. Det är bättre att få göra
            avdrag för momsen. Man kan diskutera just den här gränsen, och
            jag tycker att betänkandet andas att vi måste se över det här.
            Man inser problemet. Därför tycker jag att man ska avvakta den
            typen av utredning, och det finns ingen anledning att reservera
            sig.
          </note>
          <note>
            Jag vill ändå meddela att jag har en viss sympati för den typen
            av tankegångar. När man använder en bil som enbart är avsedd för
            näringsverksamheten så ska det också behandlas som allt annat
            i näringsverksamhet. Då ska det vara full avdragsrätt för momsen.
            Jag såg en uppvisning av sådana bilar, och jag måste säga att
            det var bilar som egentligen borde beröras av avdragsrätten.
          </note>
          <note>
            Sedan kommer vi till en intressant och lite populistisk fråga,
            nämligen uttagsmoms på fastighetsskötsel. Varför har vi då det?
            Jo, för att vi inte ska tvinga alla fastighetsförvaltare att anställa
            egen personal och för att de små entreprenörerna och småföretagen
            som finns som sköter fastighetsskötsel inte ska missgynnas. Kristdemokraterna
            vill missgynna småföretagarna. De vill gynna de stora fastighetsägarna,
            som har råd att anställa personal för att sköta sitt. Men de här
            små stackarna som är tvingade att ta ut moms i sin verksamhet
            - dem vill man missgynna! Jag tycker att det är en lite knepig
            politik från ett parti som anser sig vilja gynna småföretag. Centerpartiet
            för förstås samma resonemang. Jag vet inte om det är ett misstag,
            och att ni inte har insett att detta infördes av konkurrensskäl
            och i total enighet en gång i tiden.
          </note>
          <note>
            Det finns vissa som för kampanjer, som döljer vad det egentligen
            handlar om och som försöker göra någonting av det. De säger: Nu
            är ni så elaka och tar ut moms på de tjänster som vi själva tar
            ut! Men det är inte på det sättet, utan detta görs för att inte
            missgynna de småföretagare som befinner sig inom den här typen
            av bransch.
          </note>
          <note>
            Sedan har vi det roligaste av allt, och det är en favorit i repris.
            Det är nämligen detta med stöld och rån. Man vill ytterligare
            en gång uppmana regeringen att utreda en sak som är utredd två
            tre gånger. Det är ungefär samma sak som detta med miljömärkta
            produkter och miljömärkta livsmedel. Det är utrett. Man har kommit
            fram till en sak. Vi har kommit fram till att det inte går att
            ta bort momsen vid stöld och rån.
          </note>
          <note>
            Vi har konstaterat förut att det dels skulle bli problematiskt
            när det gäller försäkringsbranschen, dels inte stämmer överens
            med den lagstiftning som EU har.
          </note>
          <note>
            Men Centerpartiet fortsätter. Man ska göra en förnyad analys.
            Ska vi göra en ny analys varje år trots att ingenting har ändrats?
            Jag säger det igen: Ska vi syssla med politik i verkligheten eller
            ska vi ha en lekstuga här inne i kammaren? Jag tycker att det
            är viktigt att vi tar de här frågorna på allvar. Vi kan inte göra
            en analys av samma fråga en gång om året när ingenting nytt har
            hänt. Det hade varit en annan sak om man försökte driva den här
            frågan inom EU och försökte luckra upp hela det systemet. Jag
            tror att
          </note>
          <note>
            Centerpartiet skulle ha ännu mindre framgångar där än vad de
            har i kammaren när de fortsätter det här populistiska arbetet.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 110 LARS GUSTAFSSON (kd) replik:
          </note>
          <note>
            Fru talman! Jag vill först ge en eloge till Per Rosengren för
            att han orkar uppamma dessa eldfängda anföranden i behandlingen
            av vartenda betänkande.
          </note>
          <note>
            Jag delar också uppfattningen om de här tjänstebilarna och väggarna.
            Jag har inte förstått hur man ska kunna använda dem till familjen
            om de inte ska åka på flaket, men det är ju förbjudet.
          </note>
          <note>
            När det gäller fastighetsskötsel tycker vi kanske att det kan
            vara intressant att få klarlagt huruvida momssatser och andra
            regler ska avgöras av vilka händer som håller i borsten eller
            skaftet. Det är den delen vi vill hitta en lösning på. Vi har
            talat om att beloppsgränsen kanske ska ändras för att man ska
            lösa detta och för att man inte ska få de här effekterna. Det
            är det vi vill se.
          </note>
          <note>
            Troligtvis är en generell sänkning av momssatserna och kanske
            en enhetligare momssats att föredra framför att ha alla dessa
            differentieringar. De blir ju till slut som en skog. Vi tycker
            ändå att det finns anledning att se över detta. Det har funnits
            en del problem här. Det anser vi fortfarande.
          </note>
          <note type="speaker">
            Anf. 111 PER ROSENGREN (v) replik:
          </note>
          <note>
            Fru talman! Låt mig ta det sista om enhetlig momssats först.
            Jag och Vänsterpartiet är av den uppfattningen att det inte hade
            varit helt fel. Men för att genomföra detta skulle man behöva
            vidta vissa kompensatoriska åtgärder, inte minst för barnfamiljerna,
            mest på grund av matmomsen. Det skulle vara fördelningspolitiskt
            viktigast att lösa den. I övrigt tror jag också att man skulle
            komma ganska långt. Man skulle slippa en väldig massa problem.
            Precis som
          </note>
          <note>
            Marie Engström var inne på när det gäller inkomstbeskattningen,
            vore naturligtvis det bästa att om vi kunde sopa bort alla de
            undantag som görs.
          </note>
          <note>
            Sedan har vi detta med fastighetsskötsel och uttagsbeskattningen
            där. Den är ju tillkommen för att skapa neutralitet för de småföretagare
            som sysslar med fastighetsskötsel i dag och som anlitas av mindre
            fastighetsägare för att de inte har råd att anställa någon. Nu
            vill ni se till att de missgynnas och tvinga folk att bli anställda
            i stället. De som inte kan uppfylla detta och få en hundraprocentig
            tjänst blir ändå hänvisade till detta. Då ska de få en dyrare
            fastighetsskötsel än de stora fastighetsbolagen som skulle gynnas
            av ert förslag. Detta är alltså infört av konkurrensskäl och ingenting
            annat. Jag tror att det är oerhört viktigt att man vet vad som
            är bakgrunden innan man reserverar sig på det här sättet.
          </note>
          <note type="speaker">
            Anf. 112 LARS GUSTAFSSON (kd) replik:
          </note>
          <note>
            Fru talman! Men vi vill ju faktiskt också göra vissa förändringar
            inom tjänstesektorn som skulle göra att dessa företag blev konkurrenskraftiga
            i så fall. Det viktigaste är ju dock att vi, hur vi än gör det,
            har vissa kilar på vissa områden som är problematiska. Det har
            vi diskuterat hur mycket som helst. Det finns pomperipossaeffekter
            även inom andra områden än just
          </note>
          <note>
            3:12-reglerna. Olika momssatser kommer också att driva in kilar
            mellan olika företag som kommer att vara ogynnsamma.
          </note>
          <note>
            När det gäller momsnivåerna på mat tror jag att man måste arbeta
            inom EU. Där har Per Rosengren en poäng. Det är ofta reglerna
            storknar där inne och inte kommer vidare. Där tror jag faktiskt
            att Per Rosengren har en poäng. Där har jag aldrig haft någon
            annan uppfattning än Per Rosengren. Men jag tror ändå att det
            är viktigt att vi ser över alla de problem som vi har inom den
            svenska skattepolitiken. Det finns problematiska kilar som är
            fullständigt oförklarbara.
          </note>
          <note>
            Vi har exempelvis det här fallet där det berodde på om det var
            hästar eller hundar som drog släpvagnen med turister. Det var
            nämligen två olika momssatser på detta. Om vi tycker att vi ska
            ha sådana kilar är det också en variant att det beror på vilket
            djur som drar. Det visades i ett TV-program. Han hade kivats med
            skattemyndigheten i tio år om detta. Det var olika skattesatser
            där. Jag tror att Per Rosengren och jag är överens om att vi inte
            behöver ha det.
          </note>
          <note type="speaker">
            Anf. 113 PER ROSENGREN (v) replik:
          </note>
          <note>
            Fru talman! Jag vill återkomma till detta med uttagsbeskattning
            när det gäller fastighetsskötsel. Det är det som reservationen
            handlar om. Vi ska inte blanda in att ni har andra förslag när
            det gäller beskattningen inom tjänstesektorn. Jag tyckte alldeles
            nyss att Lars
          </note>
          <note>
            Gustafsson sade att det skulle vara bra med någon form av enhetlig
            moms. Sedan är han ändå inne på att vi måste sänka och ordna till
            det på olika sätt. Man får ju bestämma sig vad det är man vill
            egentligen och hur man ska jobba.
          </note>
          <note>
            I dagens läge med det regelsystem som finns, och jag har inte
            sett några andra förslag från Kristdemokraterna eller några andra
            mer än detta med uttagsbeskattning på fastighetsmomsen, slår ni
            undan benen för väldigt många småföretagare inom just fastighetsförvaltningsbranschen
            med det förslag och den reservation som finns här. Det är fullkomligt
            klart.
          </note>
          <note type="speaker">
            Anf. 114 ROGER KARLSSON (c) replik:
          </note>
          <note>
            Fru talman! Jag måste också ge Per Rosengren en eloge för den
            frenesi som han lyckas uppbringa för ett sådant här betänkande
            och den kunskap han delar med sig till oss andra.
          </note>
          <note>
            Uttagsskatten infördes ju i samband med skattereformen 1990 som
            en del av breddningen av skattebaserna för att kunna sänka marginalskatten.
            Problemet med den skattereformen var att man beskattade boende
            och byggande både med kapitalskatt och konsumtionsskatt. I ett
            slag höjdes hyrorna med bra mycket.
          </note>
          <note>
            Jag skulle tro att det var ungefär 30 % eller något sådant. När
            den här uttagsskatten infördes var Vänsterpartiet emot den. Det
            finns reservationer om det.
          </note>
          <note>
            Jag har tittat tillbaka på motioner som har lagts fram under
            90-talet. I början av 90-talet var just uttagsskatten den enda
            skatt som Vänsterpartiet ville sänka.
          </note>
          <note>
            Min fråga till Per Rosengren är: Vad har hänt sedan dess?
          </note>
          <note type="speaker">
            Anf. 115 PER ROSENGREN (v) replik:
          </note>
          <note>
            Fru talman! Vänsterpartiet är alltid emot allting när det införs,
            men sedan kan det bli ganska bra i slutändan. Det vet man inte.
          </note>
          <note>
            Att jag uppammar sådan energi när det gäller detta beror på att
            moms är mums för mig. Därför tycker jag att det är så fantastiskt
            roligt att diskutera moms.
          </note>
          <note>
            Roger Karlsson måste väl vara medveten om att skulle man ta bort
            uttagsbeskattningen i dag skulle man slå undan benen för ett antal
            företag inom den bransch som säljer sina tjänster. Det går inte
            att ha moms på dem som gör det. Om man har egen personal blir
            det ju billigare. Då gynnar man de företag som är lite större
            och har råd att heltidsanställa fastighetsförvaltare och fastighetsskötare.
            Till och med
          </note>
          <note>
            Centerpartiet måste väl inse att det är ett problem för de småföretag
            som i dag säljer sina tjänster och som är tvingade att ta ut moms.
          </note>
          <note type="speaker">
            Anf. 116 ROGER KARLSSON (c) replik:
          </note>
          <note>
            Fru talman! Problemet med förvaltningsmomsen och framför allt
            med uttagsskatten är ju att de höjer hyresnivåerna. Jag inser
            problemet. Att ta bort den ser jag snarare som ett första steg
            till att bort hela förvaltningsmomsen, men det tror jag inte är
            möjligt på grund av EU:s regler.
          </note>
          <note>
            Jag återkopplar till Per Rosengrens anförande.
          </note>
          <note>
            Man får veta väldigt mycket om vad Per Rosengren inte vill, men
            det gläder mig att jag också får veta att han vill att momsen
            på mat ska fortsätta att vara låg.
          </note>
          <note>
            Åtminstone tolkar jag honom så att det skulle bli svårt att genomföra
            en sådan höjning. Jag känner när jag ser Per-Olof Edins utredning
            att det finns ett tryck för att höja matmomsen. Jag tror att det
            inte skulle vara bra, framför allt inte fördelningspolitiskt.
          </note>
          <note type="speaker">
            Anf. 117 PER ROSENGREN (v) replik:
          </note>
          <note>
            Fru talman! Jag tror att det skulle vara bra att ha en enhetlig
            momssats, men för att det ska bli fördelningspolitiskt vettigt
            måste vi höja barnbidragen i motsvarande mån. Annars blir det
            fördelningspolitiskt felaktigt.
          </note>
          <note>
            Jag tror faktiskt att hela det utrymme som i dag finns för matmomsen
            bara motsvarar ett barnbidrag.
          </note>
          <note>
            Om man använder det utrymmet skulle man få en betydligt större
            träffsäkerhet än i dag, när alla - även jag - får sänkt matmoms.
            Jag tror alltså att man kan använda andra instrument för att få
            en bättre fördelningspolitik än att smeta ut sänkningen på samtliga.
          </note>
          <note>
            Jag tror till slut också att vi är eniga om att ni ska dra tillbaka
            er reservation när det gäller fastighetsskötsel. Jag kan däremot
            hålla med Roger Karlsson om att det var dumt från början att göra
            det, för det höjer hyrorna. Det är alldeles riktigt. Men av konkurrensskäl
            är man, som jag sagt, tvungen att ha det. Precis som Roger Karlsson
            säger kan man inte ta bort momsen för de företag som säljer de
            här tjänsterna, för det skulle strida mot EU-direktivet.
          </note>
          <note>
            Vi är här återigen låsta av ett EU-direktiv. Vi ska vara glada
            över att det bara är momsen som EU till
          </note>
          <note>
            99 % styr över och att det inte gäller också för de andra skatterna.
            Låt oss se till att vi får behålla handlingsfriheten också när
            det gäller de andra skatterna.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 16 §.)
          </note>
          <note>
            15 § Allmänna motioner om taxering, skattebetalning och folkbokföring
          </note>
          <note>
            Föredrogs skatteutskottets betänkande 2002/03:SkU12
          </note>
          <note>
            Allmänna motioner om taxering, skattebetalning och folkbokföring.
          </note>
          <note type="speaker">
            Anf. 118 PER-OLOF SVENSSON (s):
          </note>
          <note>
            Fru talman! Vi ska nu gå över till att debattera skatteutskottets
            förslag med anledning av motioner som handlar om taxering, skattebetalning
            och folkbokföring. Det har väckts 38 motioner som handlar om förändringar
            i de nu gällande lagar som reglerar de områden som jag nyss angivit.
            En hel del av dem har väckts även vid tidigare riksmöten, men
            de har inte blivit bifallna av riksdagen varför man nu återkommer
            med sina förslag.
          </note>
          <note>
            Motionerna handlar såväl om förenklingar som om skärpningar av
            reglerna, bland annat om så kallad
          </note>
          <note>
            F-skattsedel. I en motion krävs att man ska kunna få en F-skattsedel
            redan vid födelsen. En annan motionär tycker att det nuvarande
            systemet är alltför generöst och bör skärpas.
          </note>
          <note>
            Trots att det redan skett ett antal regelförändringar vad gäller
            redovisning och deklaration för företagare och att frågan för
            närvarande dessutom bereds av regeringen vill några motionärer
            gå snabbare fram och kräver regelförändringar, bland annat för
            att få samma regelverk för såväl stora som små företag.
          </note>
          <note>
            Exempel på övriga ämnen som berörs i betänkandet är redovisning
            av arbetsgivaravgifter, betalning av kvarskatt, skatte- och tulltillägg,
            skattekontroll, revision, kontrollbesök, entreprenadkonto för
            underleverantörer, ersättning för ombudskostnader i skattemål,
            betalningstidpunkt i skattekontosystemet, preliminär
          </note>
          <note>
            F-skatt vid ojämna inkomster, momsredovisningsregler för småföretagare,
            återbetalning av mervärdesskatt, generalklausuler, skatteflyktslagen,
            folkbokföring av studerande och sockennamn som administrativ enhet
            för folkbokföringen.
          </note>
          <note>
            Fru talman! Det är inte min uppgift att yrka vare sig bifall
            eller avslag eller att argumentera i sakfrågor utan jag har försökt
            lämna en översiktlig presentation av det som behandlas i betänkandet.
          </note>
          <note type="speaker">
            Anf. 119 ULF SJÖSTEN (m):
          </note>
          <note>
            Fru talman! Det är minst sagt pinsamt för Sverige som nation
            och plågsamt för de drabbade att Sverige har blivit fällt för
            brott mot de mänskliga rättigheterna i Europadomstolen. Reglerna
            om skattetillägg strider mot Europakonventionen angående skydd
            för de mänskliga rättigheterna och de grundläggande friheterna.
          </note>
          <note>
            Det är högst basala fri- och rättigheter som Sverige enligt Europadomstolen
            har brutit mot. Det finns mycket som talar för att artikel 6 i
            Europakonventionen också bör avse mål som enbart talar om skatter.
            I
          </note>
          <note>
            artikel 6 i Europakonventionen sägs bland annat att alla är tillförsäkrade
            en rättvis och offentlig prövning inom rimlig tid, som ges av
            en oberoende och opartisk domstol. Jag utgår från att vi alla
            bejakar dessa skrivningar och synpunkter.
          </note>
          <note>
            Det är oerhört viktigt att vi nu undanröjer de diskrepanser som
            finns mellan det svenska skattetilläggssystemet och konventionen.
            Det har lagts fram förslag som är rimliga och nödvändiga att genomföra
            utan dröjsmål. Ett av dessa är att skattetillägg ska kunna tas
            ut endast om den oriktiga uppgiften har lämnats av uppsåt eller
            av oaktsamhet som ej kan anses vara ringa. Ja, "ringa" sade vi
            förr i tiden. Det står "ursäktlig" numera, vilket väl är en variation
            på ringabegreppet.
          </note>
          <note>
            Detsamma gäller tulltilläggen, som bör avskaffas när det endast
            är fråga om periodiseringsfel. Båda dessa förslag från Skattetilläggsutredningen
            är bra, för de stärker rättssäkerheten inom ett område där rättsosäkerheten
            bitvis är mycket stor. Denna osäkerhet i kombination med många
            gånger oacceptabelt långa handläggningstider gör att människor
            i Sverige utsätts för rättsövergrepp just på det här området.
          </note>
          <note>
            Det är inte acceptabelt för en myndighet att vidta en fiskal
            åtgärd som innebär att människors ekonomiska situation raseras
            fullständigt för att tre, fyra, fem, sex år senare komma fram
            till att den skattskyldige hade rätt. Fru talman! Det är inte
            acceptabelt.
          </note>
          <note>
            De många gånger orimligt långa handläggningstiderna måste kortas
            betydligt, och vi moderater efterlyser en tidsgaranti om 24 månader
            från skattemyndighetens besked till dess att dom i högstainstans
            i mål om skattetillägg meddelas.
          </note>
          <note>
            Vidare bör småföretag få bättre möjligheter till experthjälpsersättning
            vid skattemål och förfallodagsregeln ändras så att betalning anses
            ha kommit skattemyndigheten till handa den dag när inbetalning
            sker. Man bör också kunna ge generellt anstånd med betalning om
            den skattskyldige överklagar sin taxering, om begäran om överklagan
            inte är uppenbart ogrundad.
          </note>
          <note>
            Fru talman! Rättssäkerheten på skatteområdet har brister som
            påverkar enskilda människor och deras verksamheter på ett mycket
            påtagligt sätt. Det krävs ett ökat arbete med regelverk, lagstiftning
            och metodfrågor, där transparens och förståelighet måste vara
            nyckelord. Därför bör en parlamentarisk utredning tillsättas med
            uppdrag att lägga fram förslag som förbättrar rättssäkerheten
            på skatteområdet.
          </note>
          <note>
            Vi moderater anser vidare att de nuvarande reglerna för revision
            innebär en försvagning av den skattskyldiges ställning i förhållande
            till de fiskala intressena. Vi förordar därför en återgång till
            de regler som gällde under åren 1994-1997. Dessa regler skapade
            en rimlig och sund balans mellan skattskyldiga och skattemyndigheterna
            i revisionssammanhang.
          </note>
          <note>
            Vid tredjemanskontroll ska myndigheterna till skillnad från under
            rådande förhållanden underrätta den skattskyldige om vad som söks
            hos vederbörande och varför just detta eftersöks. Revisioner som
            sker utan föregående besked till den ansvarige i företaget ska
            alltid ses som tvångsåtgärder som måste prövas rättsligt innan
            de sätts i kraft.
          </note>
          <note>
            Jag har nu redovisat moderata förslag som alla syftar till att
            stärka rättssäkerheten för den enskilde och i förekommande fall
            för dennes företag, förslag som syftar till att skapa balans mellan
            den oftast svage, den enskilde eller dennes företag, och statens
            organ för uppföljning av kontroll.
          </note>
          <note>
            Fru talman! Jag tror att vi alla här i kammaren är medvetna om
            att det finns en ganska stor rättsosäkerhet på skatteområdet.
            Det är nu dags att vidta kraftfulla och konkreta åtgärder. En
            sådan åtgärd skulle kunna vara att ta bort den så kallade generalklausulen
            och i stället utgå från det självklara att människor är oskyldiga
            intill dess att de har bevisats vara skyldiga.
          </note>
          <note>
            Vi ska inte utsätta människor för kraftiga tvångsåtgärder utan
            en mycket noggrann rättslig prövning -
          </note>
          <note>
            detta borde vara självklart - tvångsåtgärder som givetvis är
            kränkande för den enskilde, tvångsåtgärder som kan innebära att
            den enskilde förlorar anseende och goodwill i sin näringsverksamhet.
          </note>
          <note>
            Vi ska inte låta människor sväva i ovisshet år efter år efter
            år efter år. Vi ska inte orättfärdigt ruinera människor.
          </note>
          <note>
            Dessa människors utsatthet går i vissa fall att jämföra med brottsoffers
            utsatthet, och deras behov av stöd och hjälp är precis lika stort.
          </note>
          <note>
            Fru talman! Ska vi lyckas med bekämpningen av ekonomisk brottslighet,
            grov ekonomisk brottslighet i näringsverksamhet och osunt utnyttjande
            av välfärdssystemen, som olika former av bidragsfusk, måste skattesystemet
            och de omgivande regelverken ha en mycket stor legitimitet hos
            de allra flesta. De måste vara lätta att ta till sig och upplevas
            som rättvisa och rimliga. Regler måste förenklas och i många fall
            tas bort, dels för att stimulera tillväxt och utveckling, dels
            för att förbättra rättssäkerheten på skatteområdet.
          </note>
          <note>
            Den uppgiften klarar inte Sverige fullt ut i dag.
          </note>
          <note>
            Därför, fru talman, måste vi alla visa att vi tar allvarliga
            missförhållanden på allvar. Ett viktigt sätt att visa just detta
            är att tillsätta en parlamentarisk utredning med ett tydligt uppdrag:
            Lägg fram förslag som förbättrar rättssäkerheten på skatteområdet!
          </note>
          <note>
            Fru talman! Jag står bakom samtliga moderata reservationer, men
            för att vinna den beryktade tiden yrkar jag bifall endast till
            reservation nr 1.
          </note>
          <note type="speaker">
            Anf. 120 ANNE-MARIE EKSTRÖM (fp):
          </note>
          <note>
            Fru talman! Ända sedan tidigt i morse har det stått ett antal
            personer här i talarstolen och sagt det jag tänker säga nu. Att
            vi har ett företagsklimat där företag kan växa och utvecklas är
            viktigt för att vi ska kunna ha en bra välfärd, som vi vill ha.
            Jag vill ändå upprepa det, för det är en så viktig mening.
          </note>
          <note>
            Då behöver man en annan syn på företagande. Då måste krångliga
            regler försvinna och entreprenörer betraktas som hjältar, inte
            som pestsmittade. Många av de motioner som behandlas i detta betänkande
            innebär det förstnämnda, det vill säga att entreprenörer och företagare
            är hjältar, och de ska få den uppbackning som en hjälte behöver.
          </note>
          <note>
            När man vill starta ett företag innebär otidsenliga regler för
            att få F-skatt hinder för entreprenörer. Visserligen har mindre
            förändringar gjorts i själva hanteringen och ansökningsförfarandet,
            och det finns mer information att hämta på Internet och annat.
            Men fortfarande krävs att vissa kriterier är uppfyllda, kriterier
            som i grunden inte behövs för att kunna starta ett företag men
            som utestänger många från att kunna starta egen verksamhet, en
            verksamhet som så småningom skulle kunna ge fler arbetstillfällen.
          </note>
          <note>
            Som sagts tidigare i kammaren i dag behöver vi fler riktiga jobb,
            både för att fler ska kunna betala skatt och bidra till vår välfärd
            och för att bryta utanförskapet för många invandrare som i dag
            står utanför arbetsmarknaden.
          </note>
          <note>
            Folkpartiet anser att hindren måste bort och att det måste bli
            enklare att få F-skattsedel. I princip ska alla som vill få en
            F-skattsedel, naturligtvis under förutsättning att man inte har
            näringsförbud eller skatteskulder.
          </note>
          <note>
            Fru talman! När man klarat av alla hindren och blivit företagare
            måste det vara enkelt att fortsätta att vara det. I dag överhopas
            företagen av krångliga regler och administration, som jag sade,
            och omfattande uppgiftslämnande till olika myndigheter. I de flesta
            relationer mellan två parter är det ett ömsesidigt givande och
            tagande, men så är ofta inte fallet mellan den enskilde företagaren
            och samhällets myndigheter.
          </note>
          <note>
            Samhället ställer krav på företagaren, men företagaren kan inte
            ställa motsvarande krav på samhället. I
          </note>
          <note>
            många fall utgår man från att företagarna är fuskare -
          </note>
          <note>
            det verkar i alla fall så.
          </note>
          <note>
            Den omfattande administration som i dag drabbar småföretagaren
            innebär att ett mindre företag lägger ned ungefär 30 000 kr per
            anställd och år för att administrera regelverken inom områdena
            beskattning, miljö och arbetsmarknad. Det är tid och pengar som
            skulle kunna användas bättre, till investeringar i både personal
            och utrustning för att kunna få verksamheten att växa och utökas.
          </note>
          <note>
            Folkpartiet vill att en rejäl rensning görs i blankettfloran
            och att de blanketter som trots allt måste finnas görs så enkla
            och okomplicerade som möjligt, så att blankettifyllandetiden blir
            så minimal som möjligt.
          </note>
          <note>
            Fru talman! En del av administrationen består i att skatt och
            moms ska betalas in. Även här måste man utgå från företagaren
            och inte från myndigheten.
          </note>
          <note>
            Datumet för betalning och redovisning är det datum när myndigheten
            ska ha pengar, inte när företagaren ska betala in. Det borde vara
            tvärtom, enligt Folkpartiet. Dagens postgång är osäker, och betalningar
            kan fördröjas, även om en viss förbättring ändå skett eftersom
            man kan göra redovisningen på Internet i dag.
          </note>
          <note>
            Missar man det riskerar man att få betala förseningsavgifter
            och skattetillägg. De här skattetilläggen kan, om man är oense
            med skattemyndigheten och ärendet går till domstol, ställa till
            problem. I dag kan man få betala in skattetillägg innan ärendet
            är avgjort i domstol, vilket i värsta fall kan leda till att företaget
            tvingas gå i konkurs, vilket har hänt. Skattetillägg är en form
            av straff, som alltså inte ska kunna utdömas utan rättegång.
          </note>
          <note>
            Folkpartiet anser bland annat att man inte ska behöva betala
            skattetillägg innan ärendet avgjorts i domstol. Ärendet ska också
            avgöras inom en viss tidsgräns efter ett överklagande.
          </note>
          <note>
            Som jag sade i mitt tidigare inlägg när det gällde momsen har
            regeringen varit väldigt flitig med skattepropositioner den senaste
            tiden. I dagarna kommer en proposition om skattetillägg. Därför
            vill jag nämna att vi återkommer ytterligare i frågan när vi har
            analyserat förslaget till skattetillägg. Det jag har förstått
            är att viss kritik har framförts av Lagrådet, som granskat förslaget,
            och att alla önskemål inte är tillfredsställda. Men vi återkommer,
            som sagt var, när vi har sett propositionen.
          </note>
          <note>
            Ulf Sjösten pratade tidigare om generalklausulen, och det är
            också en fråga om rättssäkerhet. Generalklausulen mot skatteflykt,
            som ska tjäna som sista kontrollstation för att den enskilde inte
            försöker manipulera skattesystemet, vill vi också ha bort. Reglerna
            måste vara så fasta och tydliga att medborgarna kan förutse och
            förstå konsekvenserna av sitt handlande.
          </note>
          <note>
            Fru talman! När det gäller inbetalning av preliminär skatt beslöts
            i höstas att nystartade företag ska få tre månaders uppskov för
            inbetalning av preliminär skatt. Det är ett litet steg i rätt
            riktning. Att företaget ska hinna få in pengarna innan de ska
            betalas ut borde vara självklart, både för nystartade och för
            etablerade företag. Företagen har i dag ett ojämnt flöde av intäkter,
            och därför borde även inbetalningen av skatt också vara det, inte
            som i dag med lika mycket varje månad.
          </note>
          <note>
            Därför vill Folkpartiet ha en översyn av reglerna för inbetalning
            av preliminär skatt, så att skatten betalas in när man har intäkterna
            i handen.
          </note>
          <note>
            De frågor som jag nu har nämnt är viktiga för att vi ska få den
            tillväxt och det bra företagsklimat som jag nämnde i början.
          </note>
          <note>
            Vi pratade förut om att många motioner egentligen har blivit
            en slask över sedan behandlingen i höstas i samband med att budgeten
            togs. Man kan väl säga att det här betänkandet är slasken av slasken,
            det vill säga de motioner som inte inrymdes inom något annat område.
            Därför finns det en hel del andra frågor som också tas upp i detta
            betänkande. De flesta rör som sagt var företag, men det finns
            också en del som rör enskilda individer.
          </note>
          <note>
            Jag vill bara peka på en av de frågor där Folkpartiet har en
            motion, och det gäller vad som ska stå på vars och ens slutskattsedel.
            Folkpartiet vill att man delar upp posterna, så att det klart
            framgår vad som är normala skatter, kyrkliga avgifter och pensionsavgifter.
            Pensionsavgiften är egentligen ingen skatt utan en avgift som
            man avsätter för framtida bruk när man blir pensionär. Det är
            alltså en personlig tillgång. På samma sätt ingår de kyrkliga
            avgifterna numera inte i de normala skatterna.
          </note>
          <note>
            Fru talman! Jag står bakom Folkpartiets samtliga reservationer,
            men jag yrkar bifall till reservationerna
          </note>
          <note>
            1 och 2.
          </note>
          <note type="speaker">
            Anf. 121 PER LANDGREN (kd):
          </note>
          <note>
            Fru talman! I det här betänkandet om taxering, skattebetalning
            och folkbokföring kommer de olika perspektiven, som har nämnts
            här tidigare, fram i blixtbelysning igen. Statens von oben-perspektiv
            finns med i allt. Oppositionen gör vad den kan för att lyfta fram
            skattebetalarens perspektiv. Vi efterlyser förenklade regler,
            inte minst för småföretagen, och jag vill yrka bifall till reservation
            1.
          </note>
          <note>
            Vad jag inte har sagt är att det inte bör finnas ett statligt
            perspektiv, men det statliga perspektivet måste definitivt balanseras
            med ett von untenperspektiv, ett perspektiv underifrån, från skattebetalarna.
          </note>
          <note>
            Skatter och skattenivåer kränker medborgare. När de gör det motverkar
            de grundläggande etiska värden
          </note>
          <note>
            - etiska värden är inte någonting konstigt, utan de korresponderar
            med FN:s deklaration om mänskliga fri- och rättigheter. När detta
            sker kan det inte motiveras av ens de ädlaste mål - det må vara
            välfärd och så vidare - utan medlen måste harmoniera med målen.
            Det blir annars en förvrängd konsekvensetik eller ingen etik alls.
            Skatter som förhindrar människor att förverkliga grundläggande
            värden och som till exempel driver företag ur Sverige är moraliskt
            illegitima, och de bör kallas så.
          </note>
          <note>
            Det händer att staten via statliga verk driver in skatter som
            inte har moralisk legitimitet och dessutom att de gör det på ett
            sätt som inte heller har den här legitimiteten. Jag har nu inte
            sagt att det alltid är så. Jag har inte angett någon som helst
            proportion, men vi har ju hört de tidigare inläggen, och då kan
            jag förkorta mitt anförande. När detta äger rum har vi ett trovärdighetsproblem,
            och det trovärdighetsproblemet måste vi ta på allvar. Det undergräver
            skattemoralen, och det försvårar för oss alla att nå målet om
            det goda samhället.
          </note>
          <note>
            Det krävs någon form av mentalitetsförändring såväl hos lagstiftare
            som hos skattemyndigheter. Min egen erfarenhet av skattemyndigheten
            i Västra Götaland är kort, men utifrån den upplever jag att förändringen
            är på väg. Det kanske är så över hela riket -
          </note>
          <note>
            jag vet inte. Men det ska inte längre bara handla om att se skattefusk
            och skatteundandragande som bristande skattemoral. Det är det,
            men detta kan också ha sin orsak i handlingar, det vill säga beslut
            och lagstiftning, från statens sida som inte är moraliskt legitima.
            Jag talar om "moraliskt legitima" utifrån den moraliska kodex
            som finns i internationella samfund och som också finns i rättighetskatalogen
            i Sveriges grundlag.
          </note>
          <note>
            Det statliga perspektivet kan rättsligt spåra ur om det inte
            balanseras av medborgarens perspektiv. Det är alltså en fråga
            om rättstrygghet och om mänskliga fri- och rättigheter, som vi
            har fått exemplifierat tidigare av bland andra ledamot Sjösten.
            Det goda samhället handlar om alla människors lika värde, rättigheter
            och skyldigheter. Och i ett gott samhälle innebär det såväl att
            skapa rättvisa och jämlika förutsättningar för alla som att utjämna
            skillnader och omfördela resurser - vi är med på detta - för att
            människor just ska ha möjlighet att förverkliga de här grundläggande
            värdena i sina liv och sina livsmål.
          </note>
          <note>
            Det handlar om solidaritet och förvaltarskap för att man ska
            kunna förverkliga det goda samhället. En god skatt och även en
            god indrivning harmonierar med grundläggande värden och förhindrar
            inte människor att förverkliga dem i sina liv.
          </note>
          <note type="speaker">
            Anf. 122 MARIE ENGSTRÖM (v):
          </note>
          <note>
            Fru talman! Vänsterpartiet har två reservationer i det här betänkandet.
            I den ena behandlas inbetalningen av kvarskatt. Det är en fråga
            som vi återkommande har velat ta upp. Vi skulle vilja att man
            belyser konsekvenserna av de ändrade regler som genomfördes i
            slutet av 90-talet då man förde över ansvaret till den anställda.
            Tidigare betalade arbetsgivaren in restskatten.
          </note>
          <note>
            Vi har uppmärksammat att andelen som restförs hos kronofogden
            har ökat. Den ökade i slutet av 90-
          </note>
          <note>
            talet strax efter reformen, och under de senaste åren har allmänna
            mål som handlar om skatteskulder blivit fler hos Kronfogdemyndigheten.
            Nu hänvisar majoriteten till att Riksdagens revisorer ska göra
            ett informationsbesök med anledning av den här frågan, men vi
            menar att man i och med det inte fråntas ansvaret att göra en
            utvärdering.
          </note>
          <note>
            I en annan reservation tar vi upp frågan om legitimationskontroll
            vid revisioner. Vi menar att skattemyndigheten måste få bättre
            verktyg i kampen mot svartjobben - vi har tidigare i dag pratat
            om svartjobb. Det handlar om vikten av att företag gör rätt för
            sig, inte minst av den anledningen att det annars snedvrider konkurrensen.
            Det är svårt att vara ett företag som gör rätt för sig om andra
            inte gör det. Vi pekar bland annat på att man i byggbranschen
            nyligen har inlett en samverkan mellan skattemyndigheter, byggentreprenörer
            och byggfack för att komma till rätta med svartjobben just i den
            branschen. Detta kanske kan bilda skola även för vad man kan göra
            på andra håll, därav vår reservation.
          </note>
          <note>
            Nu tänker jag kommentera några andra reservationer som vi inte
            står bakom. Det handlar väldigt mycket om förenkling för småföretagen,
            ni vet det här mantrat. Jag vet inte hur många som har stått här
            uppe i talarstolen och framfört det. Jag och andra jobbar inom
            mitt parti också med småföretagarfrågor.
          </note>
          <note>
            Jag tycker att vi ska föra diskussionen på en lite mer rimlig
            nivå än vad vi har gjort hittills. Man svartmålar väldigt mycket,
            tycker jag, och jag ska ge några exempel.
          </note>
          <note>
            Man skriver så här i reservation nr 1: "Den mur av blanketter,
            byråkrati och misstänksamhet som fortfarande möter den som vill
            starta ett eget företag måste rivas." Det är tuffa ord - "den
            mur". Jag kan hålla med om att man behöver göra väldigt mycket,
            men ni talar om en mur av misstänksamhet. Vilka menar ni då? Vilka
            är det som visar upp en mur av misstänksamhet gentemot den som
            vill starta företag i det här landet? Är det den enskilde tjänstemannen
            på skattemyndigheten? Är det banken eller någon kommunpolitiker,
            eller är det andra företagare? Eller är det kanske vi politiker
            i skatteutskottet? Vilka är det egentligen? Om ni tycker att småföretagare
            möts av en mur av misstänksamhet hos skatteförvaltningen får vi
            ta upp det när vi åker till Riksskatteverket i Solna om några
            veckor. Det är en viktig fråga. Kommer man med ett sådant påstående
            måste man också följa upp det på något sätt.
          </note>
          <note>
            I en annan reservation som handlar om F-
          </note>
          <note>
            skattsedel skriver bland annat Folkpartiet att nyföretagandet
            hindras allvarligt av det regelverk vi har i dag.
          </note>
          <note>
            Under de senaste åren har det kommit in mellan
          </note>
          <note>
            58 000 och 60 000 ansökningar per år. 1-1½ %, ibland någon tiondel
            mer, avslås eftersom det bedöms som att man inte kan bedriva näringsverksamhet
            eller så finns det andra orsaker till att man inte ska få en F-
          </note>
          <note>
            skattsedel. Är det ett allvarligt hinder för nyföretagandet i
            det här landet? Menar man verkligen det?
          </note>
          <note>
            Har man alldeles glömt bort anledningen till att man en gång
            införde en F-skattsedel? Det handlade om att det måste finnas
            ett konsumentperspektiv. Detta är till skydd för konsumenten.
            Det är det som man kallar ett körkort som den enskilde företagaren
            får från skattemyndigheten. Det var ju någon mening med det också.
          </note>
          <note>
            Sedan tar Folkpartiet upp frågan om F-skatt vid ojämna inkomster
            under året. Man menar att om vi inte kommer till rätta med den
            problematiken så hägrar en lång rad konkurser. Så står det nästan
            ordagrant i reservationen. Men vi har ju en skattebetalningslag.
          </note>
          <note>
            I kap. 11 står det faktiskt så här: Skattemyndigheten får på
            begäran av den skattskyldige besluta att F-skatt och särskild
            A-skatt ska betalas endast under vissa kalendermånader om den
            skattskyldiges näringsverksamhet pågår endast en del av kalenderåret.
          </note>
          <note>
            Vi har en lagstiftning till skydd för företag som kanske har
            den typen av säsongsmässiga inkomster som jag förstår att Folkpartiet
            hänvisar till i sin reservation.
          </note>
          <note>
            Jag säger precis som jag har sagt förut: Jag tycker att det är
            viktigt att vi underlättar för att mindre företag ska kunna växa
            eller för att människor ska kunna starta nya företag. Men jag
            tycker att ni målar upp en bild av att allting är nattsvart. Ni
            säger att vi ska ta bort vissa regler och att vi ska förenkla
            regler. Så enkelt är det faktiskt inte. Det kan vara så att en
            regel som är komplicerad gynnar den enskilda företagaren.
          </note>
          <note>
            Om man ska fylla i blanketten om expansionsmedel finns det en
            anledning till att man gör det. Det är för att småföretagaren
            inte ska komma sämre ut i skattehänseende än det stora företaget.
            Det måste finnas en hederlighet i debatten.
          </note>
          <note>
            Ni för fram att höjden av nyföretagande är när vi kan dela ut
            F-skattsedlar till alla nyfödda. Det blir nästan löjligt: en F-skattsedel
            i stället för en födelseattest. Det blir inte bra. Jag efterlyser
            en seriös debatt där vi kan vaska fram verkliga bra förslag för
            att få en bättre företagsamhet i det här landet och inte hålla
            på med floskler.
          </note>
          <note>
            Fru talman! Jag yrkar bifall till reservation nr 10.
          </note>
          <note type="speaker">
            Anf. 123 ANNE-MARIE EKSTRÖM (fp) replik:
          </note>
          <note>
            Fru talman! När det gäller den ojämna inkomsten under året hänvisar
            Marie Engström till de fall då man har visstidsverksamhet och
            vet att man jobbar si och så mycket under våren och si och så
            mycket under hösten. Vi pratar om de fall då man har en ojämn
            inkomst under året och inte i förväg vet hur mycket man kommer
            att tjäna under de olika månaderna. Vi menar att man måste kunna
            tjäna in pengarna innan man ska behöva betala skatt.
          </note>
          <note>
            Marie, jag har inte målat ut allt som nattsvart. Jag har sagt
            att vissa saker har hänt. Det har skett förenklingar och förbättringar
            när man ska ansöka om F-
          </note>
          <note>
            skatt. Men det är fortfarande samma kriterier som gäller för
            att du ska få den: Du måste ha fler kunder, utföra arbetet hos
            dig själv och inte hos kunden. Detta hindrar många kvinnor från
            att kunna starta och driva egna företag, sjuksköterskor till exempel
            inom vården.
          </note>
          <note type="speaker">
            Anf. 124 MARIE ENGSTRÖM (v) replik:
          </note>
          <note>
            Fru talman! Anne-Marie Ekström verkar röra ihop saker och ting.
            Om det är så att en företagare är osäker på vilken nettoinkomsten
            blir under kommande år får hon eller han lämna in en preliminärdeklaration.
          </note>
          <note>
            En preliminär deklaration är preliminär till sin natur liksom
            den skatt som man betalar under året. Den är också preliminär
            till sin natur. Om det skulle visa sig att osäkerheten blir ännu
            större under året eller om det visar sig att man kanske inte får
            den inkomst man har tänkt sig ändrar man och lämnar in en ny preliminärdeklaration.
            Som komplement till det finns ju den regeln i skattebetalningslagen
            som jag citerade förut från den stora talarstolen.
          </note>
          <note>
            Jag förstår inte vad Folkpartiet vill ha utöver detta. Det låter
            väldigt rörigt när Anne-Marie Ekström ska försöka förklara detta
            för mig. Då verkar det som om Folkpartiet inte själva riktigt
            vet vad de vill. Det viktigaste för Folkpartiet är att tala om
            att vi har ett vansinnigt dåligt företagsklimat i det här landet.
          </note>
          <note type="speaker">
            Anf. 125 ANNE-MARIE EKSTRÖM (fp) replik:
          </note>
          <note>
            Fru talman! Jag vill inte påstå att vi har ett vansinnigt dåligt
            företagsklimat. Men vi har sagt att vi vill ha ett bättre företagsklimat.
            När det gäller den ojämna skatteinbetalningen är det självklart
            så att man gör en preliminärdeklaration. Då får man en uppgift
            om att man ska betala si och så mycket pengar varje månad. Om
            man då har ojämna inkomster varje månad och inte vet - jag har
            själv upplevt det -
          </note>
          <note>
            och kanske inte tjänar någonting nästa månad då måste man ändå
            betala in sin skatt. Vi vänder oss emot principen att man ska
            betala skatt innan man har fått pengarna i handen. Att man i detta
            fall kan göra en ny preliminärdeklaration skulle kanske innebära
            att man skulle göra en preliminärdeklaration varje månad.
          </note>
          <note>
            Vi vill att man ska se över systemet och se hur man ska kunna
            göra det enklare att ha ojämna inkomster och betala skatt efter
            de inkomster man har.
          </note>
          <note>
            Momsen betalas ju in efter de momsinkomster som man har haft.
            Men man betalar samma summa skatt varje månad.
          </note>
          <note type="speaker">
            Anf. 126 MARIE ENGSTRÖM (v) replik:
          </note>
          <note>
            Fru talman! Det är nästan synd att behöva säga det, men Anne-Marie
            Ekström sade ju själv förut att detta på något sätt var slasken
            utav slaskens motioner.
          </note>
          <note>
            Det kanske är det som visar sig. Jag måste säga att den reservation
            som Folkpartiet hänvisar till är mer eller mindre obegriplig.
            Det kanske är därför som den har hamnat i detta betänkande som
            Anne-Marie Ekström själv uppenbarligen tycker är ett väldigt tveksamt
            betänkande.
          </note>
          <note>
            Anne-Marie Ekström har nu inte möjlighet att svara mig. Nästa
            gång vi har denna typ av debatt skulle jag gärna vilja ha svar
            angående den mur av misstänksamhet som alla som försöker bedriva
            företag i landet möts utav. Vari består den? Vilka utgör muren?
            Vilka uttryck tar den sig?
          </note>
          <note>
            (forts. 17 §)
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av tredje vice talmannen
            att ajournera förhandlingarna till kl. 16.00 då voteringen skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            16 § Beslut om ärenden som slutdebatterats vid dagens sammanträde
          </note>
          <note>
            MJU12 Ändringar i foderlagen, mm
          </note>
          <note>
            Kammaren biföll utskottets förslag.
          </note>
          <note>
            SkU7 Allmänna motioner om inkomstbeskattning
          </note>
          <note>
            Punkt 1 (Skatteskala, grundavdrag, m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (fp)
          </note>
          <note>
            4. res. 3 (kd)
          </note>
          <note>
            5. res. 4 (v)
          </note>
          <note>
            Förberedande votering 1:
          </note>
          <note>
            31 för res. 3
          </note>
          <note>
            22 för res. 4
          </note>
          <note>
            246 avstod
          </note>
          <note>
            50 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            42 för res. 2
          </note>
          <note>
            30 för res. 3
          </note>
          <note>
            228 avstod
          </note>
          <note>
            49 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 3:
          </note>
          <note>
            49 för res. 1
          </note>
          <note>
            41 för res. 2
          </note>
          <note>
            211 avstod
          </note>
          <note>
            48 frånvarande
          </note>
          <note>
            Kammaren biträdde res. 1.
          </note>
          <note>
            Karin Granbom (fp) anmälde att hon avsett att rösta nej men markerats
            ha röstat ja.
          </note>
          <note>
            Huvudvotering:
          </note>
          <note>
            160 för utskottet
          </note>
          <note>
            48 för res. 1
          </note>
          <note>
            94 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 17 c, 16 mp
          </note>
          <note>
            För res. 1: 48 m
          </note>
          <note>
            Avstod: 42 fp, 30 kd, 22 v
          </note>
          <note>
            Frånvarande: 17 s, 7 m, 6 fp, 3 kd, 8 v, 5 c, 1 mp
          </note>
          <note>
            Punkt 3 (Beskattningen av barnpension)
          </note>
          <note>
            1. utskottet
          </note>
          <note>
            2. res. 5 (mp)
          </note>
          <note>
            Votering:
          </note>
          <note>
            283 för utskottet
          </note>
          <note>
            16 för res. 5
          </note>
          <note>
            1 avstod
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 48 m, 41 fp, 30 kd, 21 v, 16 c
          </note>
          <note>
            För res. 5: 16 mp
          </note>
          <note>
            Avstod: 1 v
          </note>
          <note>
            Frånvarande: 17 s, 7 m, 7 fp, 3 kd, 8 v, 6 c, 1 mp
          </note>
          <note>
            Punkt 12 (Hushållstjänster)
          </note>
          <note>
            1. utskottet
          </note>
          <note>
            2. res. 8 (fp, m, kd, c)
          </note>
          <note>
            Votering:
          </note>
          <note>
            165 för utskottet
          </note>
          <note>
            137 för res. 8
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 22 v, 16 mp
          </note>
          <note>
            För res. 8: 48 m, 42 fp, 30 kd, 17 c
          </note>
          <note>
            Frånvarande: 17 s, 7 m, 6 fp, 3 kd, 8 v, 5 c, 1 mp
          </note>
          <note>
            Punkt 22 (Idrottskonto)
          </note>
          <note>
            1. utskottet
          </note>
          <note>
            2. res. 13 (fp, kd, c)
          </note>
          <note>
            Votering:
          </note>
          <note>
            164 för utskottet
          </note>
          <note>
            90 för res. 13
          </note>
          <note>
            47 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 1 m, 22 v, 14 mp
          </note>
          <note>
            För res. 13: 1 m, 42 fp, 30 kd, 17 c
          </note>
          <note>
            Avstod: 46 m, 1 mp
          </note>
          <note>
            Frånvarande: 17 s, 7 m, 6 fp, 3 kd, 8 v, 5 c, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU8 Allmänna motioner om företags- och kapitalbeskattning
          </note>
          <note>
            Punkt 1 (Företags- och kapitalbeskattningen, allmänt)
          </note>
          <note>
            1. utskottet
          </note>
          <note>
            2. res. 1 (fp, m, kd, c)
          </note>
          <note>
            Votering:
          </note>
          <note>
            165 för utskottet
          </note>
          <note>
            137 för res. 1
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 22 v, 16 mp
          </note>
          <note>
            För res. 1: 48 m, 42 fp, 30 kd, 17 c
          </note>
          <note>
            Frånvarande: 17 s, 7 m, 6 fp, 3 kd, 8 v, 5 c, 1 mp
          </note>
          <note>
            Punkt 4 (Tonnageskatt)
          </note>
          <note>
            1. utskottet
          </note>
          <note>
            2. res. 4 (kd, c, mp)
          </note>
          <note>
            Votering:
          </note>
          <note>
            189 för utskottet
          </note>
          <note>
            113 för res. 4
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 2 m, 36 fp, 22 v, 2 mp
          </note>
          <note>
            För res. 4: 46 m, 6 fp, 30 kd, 17 c, 14 mp
          </note>
          <note>
            Frånvarande: 17 s, 7 m, 6 fp, 3 kd, 8 v, 5 c, 1 mp
          </note>
          <note>
            Punkt 7 (Fåmansföretag)
          </note>
          <note>
            1. utskottet
          </note>
          <note>
            2. res. 8 (v)
          </note>
          <note>
            Votering:
          </note>
          <note>
            149 för utskottet
          </note>
          <note>
            23 för res. 8
          </note>
          <note>
            129 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 4 m, 2 kd, 16 mp
          </note>
          <note>
            För res. 8: 1 fp, 22 v
          </note>
          <note>
            Avstod: 44 m, 40 fp, 28 kd, 17 c
          </note>
          <note>
            Frånvarande: 17 s, 7 m, 7 fp, 3 kd, 8 v, 5 c, 1 mp
          </note>
          <note>
            Louise Edlind-Friberg (fp) anmälde att hon avsett att avstå från
            att rösta men markerats ha röstat nej.
          </note>
          <note>
            Annelie Enochson (kd) anmälde att hon avsett att avstå från att
            rösta men markerats ha röstat ja.
          </note>
          <note>
            Punkt 16 (Generationsskiften i familjeföretag)
          </note>
          <note>
            1. utskottet
          </note>
          <note>
            2. res. 15 (fp, m, kd, c)
          </note>
          <note>
            Votering:
          </note>
          <note>
            165 för utskottet
          </note>
          <note>
            137 för res. 15
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 22 v, 16 mp
          </note>
          <note>
            För res. 15: 48 m, 42 fp, 30 kd, 17 c
          </note>
          <note>
            Frånvarande: 17 s, 7 m, 6 fp, 3 kd, 8 v, 5 c, 1 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU10 Allmänna motioner om mervärdesskatt
          </note>
          <note>
            Punkt 1 (Skattesatser, e-handel, m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            212 för utskottet
          </note>
          <note>
            48 för res. 1
          </note>
          <note>
            42 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 1 fp, 30 kd, 22 v, 16 c, 16 mp
          </note>
          <note>
            För res. 1: 48 m
          </note>
          <note>
            Avstod: 41 fp, 1 c
          </note>
          <note>
            Frånvarande: 17 s, 7 m, 6 fp, 3 kd, 8 v, 5 c, 1 mp
          </note>
          <note>
            Ulf Nilsson (fp) anmälde att han avsett att avstå från att rösta
            men markerats ha röstat ja.
          </note>
          <note>
            Punkt 2 (Vissa varu- och tjänsteomsättningar)
          </note>
          <note>
            1. utskottet
          </note>
          <note>
            2. res. 3 (fp)
          </note>
          <note>
            3. res. 5 (c)
          </note>
          <note>
            Förberedande votering:
          </note>
          <note>
            45 för res. 3
          </note>
          <note>
            19 för res. 5
          </note>
          <note>
            237 avstod
          </note>
          <note>
            48 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            208 för utskottet
          </note>
          <note>
            42 för res. 3
          </note>
          <note>
            51 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 43 m, 22 v, 16 mp
          </note>
          <note>
            För res. 3: 42 fp
          </note>
          <note>
            Avstod: 4 m, 30 kd, 17 c
          </note>
          <note>
            Frånvarande: 17 s, 8 m, 6 fp, 3 kd, 8 v, 5 c, 1 mp
          </note>
          <note>
            Punkt 3 (Miljömärkta produkter)
          </note>
          <note>
            1. utskottet
          </note>
          <note>
            2. res. 7 (mp)
          </note>
          <note>
            Votering:
          </note>
          <note>
            257 för utskottet
          </note>
          <note>
            16 för res. 7
          </note>
          <note>
            29 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 48 m, 42 fp, 1 kd, 22 v, 17 c
          </note>
          <note>
            För res. 7: 16 mp
          </note>
          <note>
            Avstod: 29 kd
          </note>
          <note>
            Frånvarande: 17 s, 7 m, 6 fp, 3 kd, 8 v, 5 c, 1 mp
          </note>
          <note>
            Punkt 9 (Byggmoms)
          </note>
          <note>
            1. utskottet
          </note>
          <note>
            2. res. 12 (kd)
          </note>
          <note>
            Votering:
          </note>
          <note>
            213 för utskottet
          </note>
          <note>
            30 för res. 12
          </note>
          <note>
            59 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 48 m, 22 v, 16 mp
          </note>
          <note>
            För res. 12: 30 kd
          </note>
          <note>
            Avstod: 42 fp, 17 c
          </note>
          <note>
            Frånvarande: 17 s, 7 m, 6 fp, 3 kd, 8 v, 5 c, 1 mp
          </note>
          <note>
            Punkt 14 (Stöld och rån)
          </note>
          <note>
            1. utskottet
          </note>
          <note>
            2. res. 17 (c)
          </note>
          <note>
            Votering:
          </note>
          <note>
            284 för utskottet
          </note>
          <note>
            18 för res. 17
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 48 m, 42 fp, 30 kd, 22 v,
          </note>
          <note>
            16 mp
          </note>
          <note>
            För res. 17: 1 s, 17 c
          </note>
          <note>
            Frånvarande: 17 s, 7 m, 6 fp, 3 kd, 8 v, 5 c, 1 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            17 § (forts. från 15 §) Allmänna motioner om taxering, skattebetalning
            och folkbokföring (forts.
          </note>
          <note>
            SkU12)
          </note>
          <note type="speaker">
            Anf. 127 ROGER KARLSSON (c):
          </note>
          <note>
            Fru talman! Jag vill börja med att yrka bifall till reservationerna
            1 och 3.
          </note>
          <note>
            I det här sammanhanget vill jag tala om F-
          </note>
          <note>
            skattsedel ur ett jämställdhetsperspektiv. Vad är F-
          </note>
          <note>
            skattsedel bra för? Det är viktigt för en företagare att ha F-skattsedel
            - särskilt för en tjänsteföretagare. Om man har en sådan befriar
            man kunden från ett ansvar att behöva betala skatt och arbetsgivaravgifter
            för den ersättning som kunden betalar för en tjänst. Utan F-
          </note>
          <note>
            skattsedel kommer man lätt till korta i en konkurrenssituation.
            Det är särskilt viktigt på landsbygden eftersom en stor del av
            befolkningen är företagare, många gånger småföretagare.
          </note>
          <note>
            Det låter vackert när den röd-gröna majoriteten i riksdagen använder
            tjusiga begrepp som feminism och lika rättigheter för kvinnor,
            men när det kommer till kritan klingar orden väldigt ihåligt.
            Det är gammaldags vänsterretorik. Tyvärr blir den viktigare än
            lika villkor för kvinnor. Löneskillnaderna i Sverige i dag är
            oacceptabelt stora. En förklaring ligger i företagandet; kvinnor
            startar och driver företag i mindre utsträckning. Exempelvis var
            endast 31 % av företagen som startades 2001 ledda av kvinnor.
          </note>
          <note>
            Under den borgerliga regeringen, när Maud
          </note>
          <note>
            Olofsson jobbade som tjänsteman i Arbetsmarknadsdepartementet,
            lyckades vi med hjälp av olika åtgärder, bland annat mikrolån
            - passar särskilt bra för kvinnligt företagande - öka andelen
            kvinnliga företagare från ungefär 19 % till dagens 30 %. Sedan
            har det legat kvar där. Det är synd. Vartannat nytt företag borde
            startas av kvinnor.
          </note>
          <note>
            Det är dagens regler som slår orättvist. Till exempel betraktas
            en läkare lagtekniskt som utförare av ett självständigt arbete
            och kan starta egen verksamhet medan en sjuksköterska som gör
            samma sak hindras.
          </note>
          <note>
            Det har slagits fast av bland annat Länsrätten i Östergötlands
            län, som sade att en sjuksköterskas arbete inte är tillräckligt
            självständigt. Ansökan från en sjuksköterska i Linköping att få
            F-skattsedel avslogs.
          </note>
          <note>
            I praktiken innebär detta att många kvinnor som skulle vilja
            starta företag, använda sitt kunnande i eget företagande, diskrimineras.
            De får inte den möjligheten. Jag vägrar att acceptera att vi har
            en könsdiskriminerande politik. När läkarprofessionen, till skillnad
            från sjuksköterskeyrket, antas vara självständigt uppenbarar sig
            en attityd som inte bara är verklighetsfrämmande utan också mycket
            grovt missgynnar kvinnors möjligheter till företagande.
          </note>
          <note>
            Vårdförbundet har överklagat domen till Kammarrätten i Jönköping.
            Förhoppningsvis kommer den absurda tolkningen att revideras. Vi
            tycker inte att vi ska vänta på ett positivt utslag från kammarrätten
            utan vi i Centerpartiet tycker att vi ska agera i riksdagen. Det
            handlar om att det ska bli enklare att få F-
          </note>
          <note>
            skattsedel. Marie Engström raljerade i sitt anförande om Centerpartiets
            idé om att vid födseln få en latent -
          </note>
          <note>
            observera latent - F-skattsedel som man sedan kan
          </note>
          <note>
            "väcka" längre fram i livet när man blir myndig och vill starta
            ett företag.
          </note>
          <note>
            Vad är det för konstigt med detta egentligen? Varför ska normen
            vara att vi ska bli löntagare? Jag tycker, fru talman, att vi
            behöver en annan syn på företagare och företag i Sverige. Det
            ska vara naturligt att starta och driva företag. I dag är det
            inte så. Vi har ett helt utbildningssystem, vi har en samhällsstruktur,
            som förutsätter att företagare är något man blir i brist på anställning.
            Utvecklingen i mitt hemlän Sörmland under 90-talet är tydligt:
            Företagandet ökade när det var dåliga tider på arbetsmarknaden
            och minskade när det var bättre tider på arbetsmarknaden. Det
            är synd att jag lever i ett län, att vi lever i ett land, där
            företagande är undantaget.
          </note>
          <note>
            Den rödgröna majoriteten i dagens riksdag för en politik som
            väldigt mycket handlar om retorik, men när det kommer till konkreta
            åtgärder viker man ned sig. Det tycker jag är synd.
          </note>
          <note>
            Återigen yrkar jag bifall till reservation 3, som handlar om
            F-skattsedel, och reservation 1.
          </note>
          <note type="speaker">
            Anf. 128 ULLA WESTER (s):
          </note>
          <note>
            Fru talman! En av kvällstidningarna använde häromveckan rubriken
            "Skatta dig lycklig" till en artikel där den nya inkomstdeklarationen
            presenteras.
          </note>
          <note>
            Nya blanketter, fler förtryckta uppgifter och redan färdigräknade
            avdrag innebär att det nu går att godkänna sin deklaration per
            telefon. Det tar ungefär två minuter. Behöver man lägga till eller
            ändra uppgifter kan man i stället välja att deklarera via nätet.
            Deklarationsförfarandet är från och med i år mycket enklare för
            alla, givetvis också näringsidkare.
          </note>
          <note>
            De borgerliga politiska företrädarna säger sig beskriva småföretagarnas
            situation. Men det finns en risk att dessa företrädare blir fångar
            i den egna retoriken. I värsta fall kan utsagorna bli självuppfyllande
            profetior. Det tål därmed att fundera över om inte de borgerliga
            klagovisorna över regler och förordningar påverkar företagandet
            negativt i högre grad än vad verklighetens administrativa krav
            gör.
          </note>
          <note>
            Visst finns det regler, förordningar och blanketter i en företagares
            värld, och visst ska moms och andra skatter redovisas, och det
            i rätt tid. Jag vill på intet sätt påstå att allt är problemfritt,
            men jag håller inte med om att ingenting eller väldigt lite skulle
            ha förändrats i positiv riktning. Egentligen hade det varit på
            sin plats att vi alla hade glatt oss åt att ett mycket svårt regelförenklingsarbete
            trots allt går framåt till fromma för företagandet och företagarna
            och till fromma för vårt land. En positiv och samarbetsvillig
            stämning partierna emellan i dessa viktiga tillväxtfrågor skulle
            säkert betyda mycket för enskilda näringsidkare.
          </note>
          <note>
            Diskussionen om varför det finns regler och krav är intressant,
            och den är viktig. Som konsument tycker jag att det är bra att
            miljö- och hälsokontoret kontrollerar de hygieniska förhållandena
            på lunchrestaurangen. Det känns väldigt viktigt att brandmyndigheten
            har kontrollerat och godkänt lokalen. När jag går och handlar
            i affären tycker jag att det är bra att veta att vågen väger rätt
            så att jag faktiskt får med mig hem den mängd varor som jag har
            betalat för.
          </note>
          <note>
            Vad jag vill säga med detta är att alla regler på intet sätt
            behöver vara av ondo, i alla fall inte för alla.
          </note>
          <note>
            Att ringa in och rensa i så kallade onödiga regler är därför
            inte helt lätt. Det är inte heller gjort i en handvändning att
            förenkla de regelverk som verkligen behövs. Det krävs samarbete
            och långtgående konsekvensanalyser.
          </note>
          <note>
            Under år 2001 undersökte Nutek 20 000 småföretag med 0-49 anställda.
            Som svar på frågan hur många timmar i genomsnitt företaget lägger
            ned på uppgiftslämnande och kontakter med myndigheter uppgav 64
            % 0-1 timme per vecka, 21 % av dem 2-3
          </note>
          <note>
            timmar, 3 % 4-5 timmar och 12 % över 5 timmar per vecka. Men
            olika enkätundersökningar har gett olika resultat. För att kunna
            mäta på ett mer tillförlitligt sätt har ITPS, Institutet för tillväxtpolitiska
            studier, fått i uppdrag att ta fram dels en konkret definition
            av begreppet "administrativ börda", dels en metod att mäta den.
            Det arbetet kommer att bli färdigt under det här året.
          </note>
          <note>
            I reservation 1 efterlyses särregler för småföretag.
          </note>
          <note>
            Flera sådana lösningar har vi redan, till exempel momsredovisning,
            viss uppgiftsinlämning och nivån på arbetsgivaravgifter. Det finns
            självklart inget annat än en vilja att underlätta för småföretagen,
            det är självklart. Men det finns samtidigt flera aspekter att
            ta hänsyn till. Konkurrensneutralitet är en och hinder för tillväxt
            en annan. Särregler kan faktiskt skapa tröskeleffekter.
          </note>
          <note>
            Fru talman! Betänkandet innehåller 16 reservationer, och jag
            har åtta minuters talartid, så jag får gallra hårt. Jag väljer
            att inte kommentera de reservationer som berör skatte- och tulltilläggen.
            Propositionen som rör dessa frågor ligger på riksdagens bord i
            dag, och vi kommer att ha en debatt om den i mitten av maj.
          </note>
          <note>
            Däremot vill jag kommentera reservation 9, där man med moderata
            förtecken vill tunna ut skattemyndigheternas befogenheter. Jag
            vill också lyfta fram reservation 15. Förutom Moderaterna vill
            Folkpartiet och Kristdemokraterna avskaffa skatteflyktslagen och
            generalklausulen.
          </note>
          <note>
            Moderaterna är inte precis kända för att använda silkesvantar
            utan snarare betongklossar i de kriminalpolitiska frågorna. Deras
            förhållningssätt förändras märkligt nog fullständigt när brotten
            är ekobrott, särskilt skattebrott. Då åker även silkesvantarna
            av.
          </note>
          <note>
            Nödvändiga befogenheter för att kunna beivra denna brottslighet
            benämner man i stället integritetskränkande och säger att de skapar
            rättsotrygghet. Jag vågar påstå att utan till exempel överraskningsrevisioner
            är det väldigt svårt att bevisa denna typ av brottslighet. Möjligen
            definierar vi socialdemokrater ordet rättstrygghet annorlunda
            än vad Moderaterna gör. Trygghet menar vi ska de känna som vill
            göra rätt för sig. Jag tycker inte att det är integritetskränkande
            att skattebrottslingar oroar sig för att få besök av skattemyndighetens
            revisorer. Regeringen Bildt på sin tid skalade drastiskt bort
            skattemyndigheternas befogenheter, och än i dag längtar Moderaterna
            tillbaka till den tiden fastän skattebrottsligheten kunde frodas
            i lugn och ro.
          </note>
          <note>
            Jag vill vidhålla därutöver att generalklausulen behövs och det
            av flera skäl. Jag talade nyss om förenklingar i regelverk. Generalklausulen
            är en sådan.
          </note>
          <note>
            Den finns där som ett paraply mot skattebrottslighet.
          </note>
          <note>
            Utan den hade lagstiftningen behövt detaljeras ytterligare till
            förfång för den stora allmänheten, företagarna och företagandet.
            Trots det hade ändå fält lämnats öppna för brottslighet eftersom
            alla sätt att kringgå lagen inte kan förutses.
          </note>
          <note>
            Med detta, fru talman, ber jag att få yrka bifall till skatteutskottets
            förslag och avslag på samtliga reservationer.
          </note>
          <note type="speaker">
            Anf. 129 ROGER KARLSSON (c) replik:
          </note>
          <note>
            Fru talman! Ulla Wester sade i sitt anförande att hon valde bort
            reservationer om skatte- och tulltillägg. Sedan replikerade hon
            mot några moderata reservationer, men hon valde att inte säga
            någonting alls om reservationen som handlar om F-skattsedel.
          </note>
          <note>
            Kanske är det symtomatiskt, jag vet inte.
          </note>
          <note>
            För mig är det här en jämställdhetsfråga. Vi lyfter in den i
            det perspektivet. Vårdförbundet driver det väldigt hårt och tycker
            inte att sjuksköterskor ska diskrimineras, att det inte är rimligt
            att, som skattemyndigheten bedömer det i dag, man ska uppfylla
            ett självständighetkriterium för att kunna få F-skattsedel.
          </note>
          <note>
            Om man bara har en uppdragsgivare och jobbar som sjuksköterska
            och sedan skulle sälja sin tjänst till sin gamla arbetsgivare,
            uppfattas det inte som tillräckligt självständigt. Däremot faller
            inte en läkare under detta självständighetskriterium.
          </note>
          <note>
            Min fråga till Ulla Wester är: Stöder ni socialdemokrater Vårdförbundet
            när man driver den här frågan? Är ni i så fall beredda att göra
            något åt detta för att öppna kvinnors arbetsmarknad?
          </note>
          <note type="speaker">
            Anf. 130 ULLA WESTER (s) replik:
          </note>
          <note>
            Fru talman! Till skillnad från Centerpartiet menar vi socialdemokrater
            allvar när vi diskuterar en så viktig fråga som jämställdhet.
            Skulle jämställdhet hänga på en F-skattsedel, ja, då vore jag
            en stor tillskyndare av att alla skulle få en sådan redan vid
            födseln.
          </note>
          <note>
            Är det så att manliga sjuksköterskor skulle nekas
          </note>
          <note>
            F-skattsedel? Det tror inte jag. Jag ser över huvud taget inte
            någon koppling mellan jämställdhet och F-
          </note>
          <note>
            skattsedel. Däremot, Roger Karlsson, ser jag kopplingar till
            svartarbete och skattebrott, och det tycker jag är alldeles ohyggligt
            allvarligt.
          </note>
          <note>
            Väldigt många börjar nu prata om att det är för enkelt att få
            F-skattsedel, precis med de aspekter som jag tog upp, men inte
            Centerpartiet. Har inte Centerpartiet några som helst funderingar
            på att det kanske är att stödja den illojala konkurrensen att
            slänga ut F-
          </note>
          <note>
            skattsedlar även till bebisar?
          </note>
          <note type="speaker">
            Anf. 131 ROGER KARLSSON (c) replik:
          </note>
          <note>
            Fru talman! Allvarligt tycker jag att det blir när
          </note>
          <note>
            Ulla Wester ifrågasätter kvinnors behov av att bredda sin arbetsmarknad.
            Det finns ett uppenbart behov. I
          </note>
          <note>
            dag är kvinnor många gånger utlämnade till att bara kunna jobba
            inom sitt yrkesområde. Om man har en profession inom sjukvården
            eller inom läraryrket är arbetsmarknaden väldigt begränsad. Det
            har ett tydligt jämställdhetsperspektiv att om jag har flera arbetsgivare
            att välja mellan blir löneutvecklingen bättre. Det är bara att
            titta på hur det ser ut i kvinnodominerade yrken med få arbetsgivare;
            lönerna släpar efter. Här kan man inte glida vidare och prata
            om manliga sjuksköterskor. Givetvis är det lika viktigt att de
            kan få möjlighet att få F-skattsedel.
          </note>
          <note>
            Sedan är det glasklart att man inte ska få F-
          </note>
          <note>
            skattsedel om man har näringsförbud. Men vi måste ändra perspektivet,
            och det är det vi vill göra. Se det mer som en bild att man ska
            få en F-skattsedel när man föds, för det är inte skrivet i sten
            att man alltid måste vara anställd. Det ska vara lika naturligt
            att vara företagare.
          </note>
          <note>
            Ska jag tolka Ulla Westers svar som att ni inte tänker göra någonting
            för att stödja och bredda kvinnors arbetsmarknad och att ni inte
            stöder Vårdförbundet när de driver detta förslag?
          </note>
          <note type="speaker">
            Anf. 132 ULLA WESTER (s) replik:
          </note>
          <note>
            Fru talman! Jag säger inte att alla ska vara löntagare. Jag säger
            inte att det är fult att vara företagare, tvärtom. Men jag säger
            så här: Vi socialdemokrater brukar anklagas för att över huvud
            taget inte ha några småföretagarglasögon. Jag undrar hur det är
            med borgerlighetens glasögon vad gäller löntagare. Har ni några
            sådana?
          </note>
          <note>
            De regler som finns, att inte F-skattsedlar ska delas ut per
            automatik, handlar bland annat om skydd för löntagare, och det
            är lika viktigt som skydd för företagare. Det är så, och vi ser
            det i dag, att oseriösa arbetsgivare utnyttjar arbetskraft. Företagare
            har kanske någon anställd som man vill säga upp men säger: Du
            får behålla jobbet, men du får bedriva verksamheten som egen.
            Du får vara konsult. Detta är mycket vanligare än vi kan föreställa
            oss.
          </note>
          <note>
            Väldigt många människor vill säkert ha företag och bli företagare,
            men inte alla. Den gruppen måste ju också ha ett rättsskydd. Det
            är precis det som den regeln handlar om.
          </note>
          <note type="speaker">
            Anf. 133 ANNE-MARIE EKSTRÖM (fp) replik:
          </note>
          <note>
            Fru talman! Jag ska börja med att tala om att jag inte bara är
            riksdagsledamot, jag är också egen företagare. Företaget är vilande
            nu. Men jag kan berätta att jag hade lika svårt att bli av med
            F-skattsedeln som många har att få F-skattsedel. Det har lite
            att göra med detta med regler, förordningar och information från
            skattemyndigheter om hur man ska bete sig.
          </note>
          <note>
            Jag tycker att det är lite otrevligt att som företagare bli lite
            misstänkliggjord för att ha något fuffens för mig eller inte kunna
            sköta mina åligganden, jag som alltid har försökt betala min skatt
            och min moms i rätt tid. Jag tycker att det är lite oroväckande
            att man står i riksdagens talarstol och misstänkliggör så många
            företagare. Visst, det är klart att det finns fifflare bland företagare
            precis som det finns bland andra, bland löntagare. Men jag tror
            att de allra flesta är ärliga.
          </note>
          <note>
            Vid en träff med företagare tidigt i vintras diskuterade vi just
            detta med blanketter och besök av myndigheter. Alla företagarna
            var rörande ense om att man måste ha förenklade blanketter. De
            ska vara så enkla som möjligt så att även en enskild näringsidkare
            ska klara av att fylla i dem. Och myndigheter som ska besöka företagen
            ska göra gemensamma besök, så att inte miljöskyddsnämnden kommer
            en dag och någon annan nämnd som ska kontrollera verksamheten
            kommer nästa dag, för att underlätta för företagaren.
          </note>
          <note type="speaker">
            Anf. 134 ULLA WESTER (s) replik:
          </note>
          <note>
            Fru talman!
          </note>
          <note>
            Jag är inte säker på att jag uppfattade någon fråga, men jag
            kan väl ge en kommentar. Det är ju tråkigt att
          </note>
          <note>
            Folkpartiets representant har dåligt självförtroende.
          </note>
          <note>
            Jag förstår inte riktigt vändningen att politiken skulle vara
            orsak till det. Det vi egentligen har diskuterat hela dagen är
            hur elak politiken är, hur den trycker ned företagare.
          </note>
          <note>
            Marie Engström tog upp till diskussion, och jag tycker att det
            var mycket intressant, vilka det är som trycker ned företagare
            och ger dem dåligt självförtroende. Jag känner inte igen den viljan
            eller den intentionen, tvärtom. Men låt oss ta upp med Riksskatteverket,
            som skatteutskottet ska besöka om några veckor, och diskutera
            om det är skattetjänstemän som inte beter sig på ett korrekt sätt,
            vilket jag faktiskt tror att de gör.
          </note>
          <note>
            Enkla blanketter - ja, vem vill inte ha det? Jag är en stark
            tillskyndare av den nya förenklade inkomstdeklarationen. Jag är
            inte den som är trevligast att prata med när det är deklarationstider
            och hela köksbordet är fullt. Vem gillar blanketter? Det är klart
            att de ska vara enkla och bra. Hela tiden sker arbete, hela tiden
            sker förbättringar.
          </note>
          <note>
            Jag tror att företagares självförtroende i allmänhet skulle må
            bra av att dessa goda framsteg erkändes av de borgerliga företrädarna.
            Det skulle vara jättebra.
          </note>
          <note>
            Låt oss hjälpas åt!
          </note>
          <note type="speaker">
            Anf. 135 ANNE-MARIE EKSTRÖM (fp) replik:
          </note>
          <note>
            Fru talman! Visst kan jag erkänna att vissa förenklingar har
            gjorts, och det är bra. Det är ett steg i rätt riktning. Men att
            påstå att jag skulle ha dåligt självförtroende var lite övermaga.
          </note>
          <note>
            Ulla Wester sade att man skulle skydda löntagare från företagare.
            Det var då jag reagerade och kände att jag som egenföretagare
            måste säga någonting. För det första har jag inte dåligt självförtroende,
            och för det andra har jag inte haft några löntagare som har behövt
            skyddas från mig.
          </note>
          <note type="speaker">
            Anf. 136 ULLA WESTER (s) replik:
          </note>
          <note>
            Fru talman! Det är möjligt att jag missuppfattade
          </note>
          <note>
            Folkpartiets företrädare. I så fall ber jag verkligen om ursäkt.
            Hon missuppfattade nog mig också. Jag avsåg inte alls att skydda
            alla löntagare från alla företagare.
          </note>
          <note>
            Det skulle vara en fullständigt orimlig situation. Vad jag menade
            var att det finns företagare som inte är seriösa och som utnyttjar
            arbetskraften.
          </note>
          <note>
            Vi kan till exempel se på den utländska arbetskraften. Vi har
            många utländska byggnadsarbetare med F-skattsedel i Skåne. De
            arbetar i stort sett dygnet runt sju dagar i veckan och får knappt
            ut någon lön. Ingen betalar skatter eller arbetsgivaravgifter
            för dem. Det är bland annat dessa arbetsgivare jag pratar om,
            inte om det stora flertalet som är seriösa och gör ett fantastiskt
            jobb. Det gäller också löntagarna.
          </note>
          <note type="speaker">
            Anf. 137 BARBRO FELTZING (mp):
          </note>
          <note>
            Fru talman! Vi debatterar nu det fjärde betänkandet från skatteutskottet.
            Där har Miljöpartiet en motion om enklare redovisning och deklaration
            för företagen samt om betalningstidpunkten i skattekontosystemet.
          </note>
          <note>
            Vi tycker att deklarationsarbetet för småföretagare utan större
            inkomster för närvarande är alltför komplicerat. Deklarationen
            bör kunna utformas så att företagen slipper anlita kostsam expertis
            för detta ändamål.
          </note>
          <note>
            Deklarationen bör göras enklare för dem som inte tjänar mer än
            andra medelinkomsttagare, det vill säga har en årslön som motsvarar
            mindre än åtta basbelopp. Målet bör vara att sådana soloföretagare
            ska ges en förenklad självdeklaration som bygger på att skattemyndigheten
            i förväg använder och lagrar uppgifter från andra myndigheter,
            banker och ränteinstitut.
          </note>
          <note>
            Regeringen bör se till att en sådan deklaration för de mindre
            företagen tas fram.
          </note>
          <note>
            Fru talman! Den speciella regeln om månatlig skattedeklaration
            ställer till problem framför allt för de små företagen, men även
            för andra företag med dålig likviditet. Regeln innebär att pengarna
            måste vara bokförda på skattemyndighetens konto senast på förfallodagen,
            annars riskerar man en förseningsavgift på 1 000 kr plus ränta.
            Detta betyder att företagaren varje månad måste räkna och planera
            bankdagar, även när man betalar via Internet, för att vara säker
            på att betalningen kommer in i tid. Brister och senfärdigheter
            i Postens och bankernas betalningsförmedling bör inte drabba företagaren.
            Det bör räcka att betalning av företagets skatter görs på förfallodagen.
          </note>
          <note>
            Vi kommer att följa detta för att se om man så småningom kommer
            att ta itu med frågan.
          </note>
          <note>
            De förbättringar som vi i Miljöpartiet vill ha särskilt för småföretagen
            bör granskas positivt av en utredning och förslagen läggas fram
            senast den
          </note>
          <note>
            1 mars.
          </note>
          <note>
            Fru talman! Jag har inga reservationer i detta ärende utan nöjer
            mig den här gången med detta. Jag kommer dock att bevaka dessa
            frågor i riksdagen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 mars.)
          </note>
          <note>
            18 § Försäkringsrättsliga frågor
          </note>
          <note>
            Föredrogs lagutskottets betänkande 2002/03:LU5
          </note>
          <note>
            Försäkringsrättsliga frågor.
          </note>
          <note type="speaker">
            Anf. 138 BERTIL KJELLBERG (m):
          </note>
          <note>
            Fru talman! Det betänkande vi nu behandlar innehåller 16 motionsyrkanden
            från den allmänna motionstiden 2002 rörande olika försäkringsrättsliga
            frågor. Motionsyrkandena rör bland annat könsneutrala pensionsförsäkringar,
            rätten att teckna försäkring, handläggning av försäkringsärenden
            och utvidgat ansvar för trafikförsäkringen. Jag avser att säga
            några ord om det sistnämnda.
          </note>
          <note>
            Inledningsvis vill jag yrka bifall till reservation 1
          </note>
          <note>
            under punkt 6 i betänkandet. Detta motionsyrkande strävar efter
            att trafikförsäkringen ska ta ett större ekonomiskt ansvar för
            de personskador som trafiken förorsakar. Det anser vi vara rimligt
            eftersom trafiken i dag förorsakar betydande kostnader för det
            offentliga försäkringssystemet.
          </note>
          <note>
            Genom att bryta ut kostnaderna för sjukskrivningar orsakade av
            trafikskador och låta dessa täckas av trafikförsäkringen får vi
            ökade resurser till det övriga sjukförsäkringssystemet. Med den
            ordningen skulle vi också få en klarare bild av vilka kostnader
            trafiken verkligen förorsakar vad gäller personskador.
          </note>
          <note>
            Försäkringsbolagen och försäkringstagarna skulle få ett gemensamt
            intresse av att medverka till att skadorna blir färre. Ett exempel
            kunde vara att den som sätter in alkolås i sin bil skulle få reducerad
            försäkringspremie. Samma resonemang kan man anföra på dem som
            väljer en bil med hög säkerhetsnivå eller köper till utrustning
            som ökar säkerheten. Dessa skulle också få reducerad försäkringspremie.
            Försäkringsbolagen skulle dessutom få ekonomiska incitament för
            att bevaka att de skadade får en snabb rehabilitering.
          </note>
          <note>
            Personskadekommitténs överväganden i denna fråga är nu föremål
            för fortsatt beredning i Regeringskansliet, och vi anser att med
            bifall till motion
          </note>
          <note>
            MJ377 yrkande 11 informerar vi regeringen om vår ställning i
            denna fråga.
          </note>
          <note type="speaker">
            Anf. 139 MIA FRANZÉN (fp):
          </note>
          <note>
            Fru talman! Jag vill börja med det väsentligaste och yrka bifall
            till reservation nr 1 i lagutskottets betänkande. I övriga delar
            yrkar jag bifall till utskottets förslag i betänkandet.
          </note>
          <note>
            Jag har tyckt mig märka att det råder en viss begreppsförvirring.
            Detta kan bottna i att vi har vissa allmänna försäkringar - sjukförsäkring
            och föräldraförsäkring - som tillhör socialförsäkringssystemet,
            och vi har försäkringsbolagen, som inte är statliga myndigheter.
            Där har vi inte samma möjligheter att vare sig lagreglera eller
            bestämma premier eller nivåer på rättsskydd och sådant.
          </note>
          <note>
            Det är möjligt att vi i samband med att den nya försäkringsavtalslagen
            kommer måste titta på alternativa trygghetssystem för vissa grupper
            som i dag är utsatta och inte kan få något försäkringsskydd. Vi
            ser med stor spänning fram emot den nya försäkringsavtalslagen.
            Då kommer denna diskussion säkert upp igen. Motionärernas förslag
            till lösningar är kanske inte alltid de bästa, utan vi måste också
            titta på andra former där man solidariskt ansvarar för de svagare
            gruppernas försäkringar.
          </note>
          <note>
            Om man påtvingar bolagen ett vidare socialt ansvarstagande för
            högre risker måste man också vara medveten om att premierna kommer
            att stiga för samtliga försäkringstagare. Det innebär att de svagare
            grupperna i framtiden kanske varken kommer att kunna eller vilja
            försäkra sig till så höga kostnader.
          </note>
          <note>
            Eftersom hela försäkringssystemet bygger på fri konkurrens är
            det marigt att gå in och peta i systemen.
          </note>
          <note>
            Så över till reservationen. Trafikskadorna har ökat dramatiskt
            under de senaste åren. Men samtidigt har antalet dödade i trafiken
            minskat, och det är oerhört positivt att antalet dödade i trafiken
            har minskat, men kostnaderna för personskadorna är oerhört höga.
          </note>
          <note>
            Samtidigt är det så att den ersättning som man får till exempel
            från den allmänna sjukförsäkringen och arbetsskadeförsäkringar
            och så vidare ska dras ifrån den ersättning som man får från sin
            trafikförsäkring.
          </note>
          <note>
            Det innebär att den allmänna sjukförsäkringen som är till för
            den som drabbas av sjukdom belastas av personskador som är att
            hänföra till trafiken.
          </note>
          <note>
            Vi menar alltså att det är fullt rimligt att trafiken bär sina
            egna personskadekostnader så att man lättare kan se vilka kostnader
            som trafiken verkligen för med sig i form av skador. På det sättet
            tror vi precis som
          </note>
          <note>
            Moderaterna att detta kommer att påverka säkerhetstänkandet.
            Vi kommer att få försiktigare trafikanter som tänker lite grann
            på sin premie och de personskador som har funnits. Det blir en
            större riskmedvetenhet. Då kommer detta att påverka utvecklingen
            på personskadeområdet. Detta tror vi också är brådskande. Därför
            yrkar jag bifall till reservationen.
          </note>
          <note>
            Alltså: Det är givetvis positivt att antalet dödade i trafiken
            har minskat. Men den som drabbas av ett livslångt lidande efter
            en bilolycka kan vittna om att trafiken är långtifrån ofarlig.
          </note>
          <note type="speaker">
            Anf. 140 YVONNE ANDERSSON (kd):
          </note>
          <note>
            Fru talman! Vi har i dag att debattera ett betänkande om försäkringsrättsliga
            frågor. Självklart står jag bakom båda våra reservationer, men
            för tids vinning yrkar jag redan nu bifall till reservation 3.
          </note>
          <note>
            Först vill jag uppmärksamma kammaren på varför vi har försäkringar.
            Försäkringsbolagen skapar genom sin verksamhet den trygghet som
            det innebär att en människa ska kunna klara sig ur en svår situation
            utan att i alltför hög grad ändra livsmönster. Men försäkringstagaren
            betalar sin premie för att få den tryggheten i de fall som den
            skulle behövas. Det gäller olyckor och sjukdomar, och det gäller
            dödsfall med mera.
          </note>
          <note>
            Vad innebär det försäkringsrättsliga systemet? Det innebär att
            vi kan verka för att vi har ett system som möjliggör den tryggheten.
            Alla människor behöver en trygghet, och försäkringssystemen ska
            tillhandahålla möjligheter till det och erbjuda en service och
            hantering som uppfyller de krav som kan ställas.
          </note>
          <note>
            Reservation 3 handlar om antalet skadade i trafiken som stadigt
            ökar, och skadorna är ofta diffusa och svåra att omedelbart diagnostisera.
            Regleringen av sådana skador är ofta komplicerad, och det gör
            att handläggningen drar ut på tiden. En typisk sådan skada är
            whiplash. I fråga om sådana skador finns det en 72-timmarsregel.
            Man måste ha påvisat skadan inom denna tid om man ska yrka ersättning.
            Denna regel tycker vi ska ses över, eftersom den tiden av olika
            anledningar kan vara svår att hålla.
          </note>
          <note>
            Dessutom vill vi i denna reservation lyfta fram de långa utredningstiderna
            som medför oro för ekonomin och kanske till och med hindrar att
            adekvat vård sätts in så snart som möjligt. Därtill finns det
            en beroendeställning mellan försäkringsbolagets läkare och försäkringsbolagen.
            I sämsta fall kan försäkringsbolagets läkare bedöma skadan annorlunda
            än den behandlande läkaren. Det skedde när vår dotter i samband
            med en skidolycka skadade sig. Som tur var hade vi valt att ha
            försäkringar i två olika försäkringsbolag. Det gjorde att ett
            av bolagen bedömde skadan på samma sätt som den läkare som hon
            behandlades av på Universitetssjukhuset i Linköping, och det blev
            som tur var normgivande också för det andra försäkringsbolaget.
            Men så ska det inte behöva vara.
          </note>
          <note>
            Försäkringsbolagets läkare står inte under Socialstyrelsen, men
            det gör alltså en behandlande läkare på ett universitetssjukhus.
            Jag tror att det är viktigt att man ser över dessa samband och
            den eventuella beroendeställningen. Det är viktigt för den enskilda
            försäkringstagaren att kunna ha en trygghet i systemet, och när
            systemet måste användas för att en olycka har skett ska man vara
            säker på att systemet fungerar.
          </note>
          <note>
            Fru talman! I samband med detta betänkande vill jag också uppmärksamma
            kammaren på ett särskilt yttrande som vi har fogat till betänkandet.
            I dagligt tal är alla överens om människors lika värde. Men när
            det kommer till handling syns inte alltid denna ideologiska ledstjärna
            lysa lika stark.
          </note>
          <note>
            Jag vill uppmärksamma kammaren på en grupp människor som jag
            har mött och som har tagit kontakt med mig. Det handlar om vad
            de ska ha för rätt till ett tryggt försäkringssystem. Det gäller
            föräldrar som får ett barn med någon typ av handikapp eller kanske
            med någon form av utvecklingsstörning. De äger inte rätt att teckna
            en dödsfallsförsäkring. När dessa människor av olika anledningar
            kanske lämnar livet är det lika kostsamt för dessa föräldrar som
            för vilka andra föräldrar som helst att anordna begravning och
            så vidare. Riskpremien blir för hög säger försäkringsbolagen.
            Det resonemanget kanske inte är lika hållbart. Om man går in på
            statistiken är riskerna rätt höga för helt vanliga grabbar under
            tonårstiden kanske eller andra kategorier.
          </note>
          <note>
            Min uppfattning är att det ska finnas en rättighet att teckna
            en dödsfallsförsäkring. Den bygger inte på att jag med det har
            uttalat någonting om vilken premie det gäller. Det är naturligtvis
            avtal i det läget.
          </note>
          <note>
            Tanken är att alla ska ha möjlighet till den trygghet som en
            försäkring har att ge.
          </note>
          <note>
            I stället menar vi i vårt särskilda yttrande att ett försäkringsbolag
            ska ha möjlighet att neka någon att teckna försäkring om det föreligger
            särskilda skäl.
          </note>
          <note>
            Om den enskilde då är missnöjd med försäkringsbolagets beslut
            bör denne ha en möjlighet att väcka talan vid allmän domstol mot
            försäkringsbolaget för att överpröva försäkringsbolagets beslut.
            Därmed skulle man ändå ge en möjlighet till trygghet för alla.
          </note>
          <note>
            Fru talman! Vi äger rätt att reglera, ändra och utveckla det
            försäkringsrättsliga området. Men vi äger aldrig rätt att på ett
            schablonartat sätt utesluta vissa människor från möjligheter till
            trygghet. Det anser jag är att kränka människovärdet.
          </note>
          <note type="speaker">
            Anf. 141 TASSO STAFILIDIS (v):
          </note>
          <note>
            Fru talman! Vi kan konstatera att det på försäkringsområdet sedan
            länge pågår ett omfattande reformarbete. Och för närvarande pågår
            det beredning i
          </note>
          <note>
            Regeringskansliet av en ny försäkringsavtalslag som ska ersätta
            1927 års lag i ämnet och konsumentförsäkringslagen. Den nya lagen
            ska alltså bli en samlad lag för hela försäkringsavtalsrätten.
            Redan nu i vår planerar regeringen att tillsammans med sina samarbetspartier
            Miljöpartiet och Vänsterpartiet presentera en lagrådsremiss.
          </note>
          <note>
            I detta betänkande behandlas just sådana frågor som finns i detta
            beredningsarbete. Och det är just med anledning av det som många
            av frågorna också är avslagna.
          </note>
          <note>
            Jag börjar där Vänsterpartiet har valt att reservera sig. Det
            gäller då frågan om handläggningen av trafikskadeärenden. Vänsterpartiet
            har där tillsammans med Centerpartiet reservation nr 2.
          </note>
          <note>
            Anledningen till att vi här har valt att reservera oss är att
            vi ser de problem som i dag finns ute i samhället. Vi ser att
            det i dag är väldigt problematiskt för de människor som råkar
            ut för trafikskador och som sedan hamnar i en situation med långa
            väntetider och bedömningar från försäkringsbolagens förtroendeläkare.
            De här människorna känner att de inte har någon stark rättstrygghet.
          </note>
          <note>
            Av den anledningen har vi alltså valt att reservera oss. Vi tycker
            inte att det räcker att enbart bereda frågan på departementet
            utan vill också påpeka att det är viktigt att de här frågorna,
            förutom att de kommer in i beredningsarbetet, också behandlas
            med skyndsamhet.
          </note>
          <note>
            En sak som är glädjande är att socialutskottet, precis som lagutskottet
            tidigare gjort, påtalar vikten av att de här läkarna står under
            Socialstyrelsens kontroll, vilket de i dag inte gör. I regeringens
            regleringsbrev till Socialstyrelsen finns det här uppdraget med.
            Det är bara att önska Socialstyrelsen lycka till i det arbetet.
            Det är ett viktigt arbete, och det kommer att redovisas den 31
            juli nästa år, vilket vi, som sagt, ser fram emot.
          </note>
          <note>
            Just eftersom de frågorna nu finns i en annan utredning och kanske
            inte kommer att finnas med i presentationen av den promemoria
            som departementet kommer att lämna under våren vill vi trycka
            på att det är oerhört viktigt att få en lösning vad gäller de
            här frågorna.
          </note>
          <note>
            En annan av de frågor som Vänsterpartiet väldigt hårt har kämpat
            med är den om könsneutrala pensionsförsäkringar. Vänsterpartiet
            anser nämligen att pensionsförsäkringar är könsdiskriminerande
            eftersom kvinnor betalar lika mycket i premie som män men får
            ut ett lägre belopp i pension per månad. Anledningen till detta
            är, enligt oss i Vänsterpartiet, att försäkringsbolagen i sina
            beräkningar utgår från en längre medellivslängd för kvinnor. Därför
            har vi under väldigt många år haft krav på att åtgärder ska komma
            till stånd för att komma till rätta med dessa orättvisor.
          </note>
          <note>
            Glädjande nog kan vi vad gäller utskottets betänkande konstatera
            att det görs saker. Regeringen har tagit initiativ, och regeringen
            driver också för svensk räkning linjen att utvecklingen ska gå
            i riktning mot ett allmänt könsneutralt synsätt på försäkringsområdet.
            Det är också glädjande att det faktiskt redan nu finns försäkringsbolag
            som övergått till att erbjuda sådana produkter som könsneutrala
            försäkringar.
          </note>
          <note>
            Jag går nu in på de andra områdena. Yvonne Andersson - även Folkpartiet
            har tidigare gjort det - tog upp frågan om rätten att teckna försäkring.
            Detta är en väldigt viktig fråga, och utskottets majoritet har
            påpekat att det här är något som ska komma med i det beredningsarbete
            som pågår.
          </note>
          <note>
            Det är oerhört viktigt att vi stärker funktionshindrades rätt
            att teckna försäkring. Likaså får de försäkringar som man har
            rätt att teckna inte på något sätt diskriminera människor utifrån
            kön, funktionshinder, sjukdom eller förväntad sjukdom, sexuell
            läggning, etnisk tillhörighet, religion eller övertygelse. Även
            där förutsätter vi att det arbetet kommer att finnas med i beredningen
            från regeringens sida.
          </note>
          <note>
            Vad utskottet kraftfullt avstyrkt är den motion -
          </note>
          <note>
            där har de borgerliga partierna reserverat sig - som handlar
            om ett utvidgat ansvar för trafikförsäkringen.
          </note>
          <note>
            Även majoriteten i Trafikskadekommittén, som presenterat sitt
            betänkande, har sagt att man inte tycker att den lösning som föreslås
            här är den rätta lösningen.
          </note>
          <note>
            Återigen: Även detta finns med i det beredningsarbete som pågår
            i departementet. Precis som Mia
          </note>
          <note>
            Franzén ser även vi - med tillförsikt och stor förväntan - fram
            emot det arbete som kommer att presenteras, för det är viktigt
            att vi får en ny försäkringsrättslig lagstiftning. Det är också
            viktigt att det beträffande de ärenden som behandlas - även frågan
            om ansvaret i samband med trafikförsäkringar när alkohol är inblandad
            i olyckan - faktiskt ska finnas en jämkning. Det har även Försäkringsförbundet
            tidigare påtalat.
          </note>
          <note>
            Med detta, fru talman, vill jag ännu en gång yrka bifall till
            reservation nr 2 samt i övrigt till utskottets förslag i betänkandet.
          </note>
          <note>
            Anf. 142 ANNELI SÄRNBLAD STO-
          </note>
          <note>
            ORS (s):
          </note>
          <note>
            Fru talman! Jag börjar med att yrka bifall till utskottets förslag
            i betänkandet och avslag på samtliga reservationer.
          </note>
          <note>
            I dag är gällande regler på detta område för snäva.
          </note>
          <note>
            Just nu pågår, som andra belyst här från talarstolen, arbetet
            med en ny försäkringsavtalslag. Precis som
          </note>
          <note>
            Tasso Stafilidis nämnde är försäkringsavtalslagen från år 1927,
            och konsumentförsäkringslagen är från år 1980.
          </note>
          <note>
            Vad lagen i dag täcker är den individuella konsumentförsäkringen,
            företagsförsäkringen och personförsäkringen - olycksfalls- och
            livförsäkringen. Men i arbetet finns gruppskadeförsäkring, kollektivavtalsgrundad
            skadeförsäkring, gruppersonförsäkring och pensionsförsäkring med.
          </note>
          <note>
            Som vi ser saken är konsumentskyddet i dag för svagt. Det gäller
            främst personförsäkringen och de kollektiva försäkringarna.
          </note>
          <note>
            Något som många människor i dag drabbas av är att man inte får
            tillräcklig information. Man tar för givet att saker finns med
            i försäkringar som man skrivit avtal om. Men när olyckan väl är
            framme står man där och får inte den hjälp som man hela tiden
            trott att man skulle få. Jag har, fru talman, träffat många som
            har råkat mycket illa ut.
          </note>
          <note>
            Vi vill se att försäkringsbolagen informerar mycket bättre, och
            om det sker förändringar efter ett köp ska information ges. Man
            ska till exempel kunna gå ur en försäkring. Här gäller även att
            en mer tydlig information om skyldigheter kontra rättigheter ges
            av bolagen.
          </note>
          <note>
            Fru talman! Vad gäller den reservation där frågan om ett utvidgat
            ansvar i trafikförsäkringen tas upp vill jag hänvisa till den
            parlamentariska kommittén, Personskadekommittén, som i januari
            2002 redovisade sitt betänkande, SOU 2002:1 Samordning och Regress
            - Ersättning vid personskada, som Tasso Stafilidis nämnde om.
            Majoriteten stannade inte vid att förorda ett utvidgat ansvar
            för trafikförsäkringen. Vi vill avvakta här.
          </note>
          <note>
            Många trycker på den situation som gäller i fråga om rättsskyddsförsäkringen.
            I dag är takbeloppet hos de flesta bolagen ungefär 75 000-100
            000 kr. Vi kan se att det på detta område sker en förändring.
            Enligt uppgift från Försäkringsförbundet pågår för närvarande
            en diskussion om nivåerna. Tendensen är att takbeloppen höjs.
            Det ser vi med glädje från socialdemokratiskt håll.
          </note>
          <note>
            Men i detta ärende handlar det även om att bättre information
            ska ges av försäkringsbolagen om var man ligger när det gäller
            ersättningsnivån. Trycket i denna fråga opinionsmässigt gör att
            det blir en konkurrensfråga mellan bolagen. Jag tycker, fru talman,
            att Folkpartiet hade en tydlig genomgång precis av vad det handlar
            om.
          </note>
          <note>
            När det gäller trafikskadades långa väntan på handläggning kan
            vi bara hålla med. Situationen är inte acceptabel. Många får utstå
            stort lidande. Men enligt Finansinspektionen, som överlämnade
            rapporten Stärkt skydd för trafikskadade - åtgärder och förslag,
            har bolagen i många delar vidtagit åtgärder.
          </note>
          <note>
            Detta bereds precis nu i regeringen. Vi socialdemokrater går
            igenom detta för att se om det behöver vidtas fler åtgärder inom
            detta område
          </note>
          <note>
            När det gäller reservationen om beroendeställning mellan bolagen
            och försäkringsläkarna - detta har tidigare belysts här från talarstolen
            - ska Socialstyrelsen samråda med Finansinspektionen. Uppdraget
            ska redovisas senast den 31 juli 2004.
          </note>
          <note>
            Fru talman! Det finns en könsdiskriminering i pensionsförsäkringarna,
            men det har blivit en förändring även inom detta område. Enligt
            Försäkringsförbundet sker det en ökning av könsneutrala premier,
            men vi från Socialdemokraterna vill inom detta område att de flesta
            bolag ska erbjuda pensionsförsäkringar som är könsneutrala.
          </note>
          <note>
            Många hävdar att vi ska invänta EU:s arbete inom detta område,
            men det pågår ännu inget arbete. Vi vill inte avvakta, utan vi
            är redo för en lagrådsremiss i april 2003.
          </note>
          <note>
            Det vi bland annat vill uppnå är stärkta rättigheter för de grupper
            som i dag har det svårt, de svaga grupperna. Detta har många har
            belyst, även Kristdemokraterna.
          </note>
          <note>
            Fru talman! I och med det arbete som nu pågår vill vi i dag inte
            göra något direkt ställningstagande, utan vi vill nu arbeta med
            en helhetssyn på detta område. Utskottet och riksdagen kommer
            framdeles att få ta ställning i och med ett förslag på en ny försäkringsavtalslag.
          </note>
          <note>
            Jag yrkar ytterligare en gång bifall till förslaget i betänkandet
            och avslag på samtliga reservationer.
          </note>
          <note type="speaker">
            Anf. 143 ULF HOLM (mp):
          </note>
          <note>
            Fru talman! När det gäller rätten att teckna försäkringar finns
            det i dag åtskilliga exempel på att försäkringspremier kostar
            olika för olika människor. Det finns också exempel på att man
            till och med nekas att teckna en försäkring. Det är en utveckling
            som vi inte kan anse vara acceptabel. Det växer fram en hel sektor
            där folk diskrimineras. Med nya metoder att mäta arvsanlag etcetera
            kan det bli än värre framöver.
          </note>
          <note>
            Det är inte rimligt att villkoren ska vara så diskriminerande
            som de är i dag. Om vi menar att vi ska verka på alla sätt mot
            diskriminering i samhället måste det också betyda att staten tar
            sitt ansvar och sätter etiska gränser som ska gälla för försäkringsbolagens
            försäkringsvillkor. Man ska helt enkelt aldrig få diskriminera
            utifrån kön, funktionshinder, sexuell läggning, etnisk tillhörighet,
            religion eller övertygelse, ej heller för sjukdom eller förväntad
            sjukdom.
          </note>
          <note>
            Riksdagen bör påtala behovet av regler för detta.
          </note>
          <note>
            Nu pågår en beredning inom detta område som snart ska gå på lagrådsremiss,
            och därför kommer jag inte att yrka bifall till vår motion om
            detta.
          </note>
          <note>
            När det gäller avsnittet om trafikskador är ett av problemen
            de läkare som bedömer skadan åt försäkringsbolagen, de så kallade
            förtroendeläkarna. De gör alltså sin egen bedömning utan att i
            vissa fall ens ha träffat patienterna och utan att veta huruvida
            besvär kan ha orsakats av skadan. Det gör att den skadade naturligtvis
            har ett behov av en neutral instans med möjlighet att överklaga
            och en utökad rättshjälp.
          </note>
          <note>
            Utifrån det yrkar jag för Miljöpartiet bifall till reservation
            2, som tar upp Miljöpartiets motion L279, yrkande 2.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 mars.)
          </note>
          <note>
            19 § Associationsrättsliga frågor, m.m.
          </note>
          <note>
            Föredrogs lagutskottets betänkande 2002/03:LU8
          </note>
          <note>
            Associationsrättsliga frågor, m.m.
          </note>
          <note type="speaker">
            Anf. 144 BERTIL KJELLBERG (m):
          </note>
          <note>
            Fru talman! I betänkandet behandlar lagutskottet åtta motionsyrkanden
            från allmänna motionstiden
          </note>
          <note>
            2002 som alla rör det associationsrättsliga området.
          </note>
          <note>
            Motionsyrkandena gäller nya företags- och associationsformer,
            kooperativ verksamhet samt aktiekapitalets storlek. I betänkandet
            behandlas även yrkanden rörande näringsförbud.
          </note>
          <note>
            Vi moderater står bakom huvuddelen av betänkandet, men vi har
            två reservationer. För tids vinnande yrkar jag bifall endast till
            reservation nr 1 under punkt 1 i betänkandet. Naturligtvis står
            vi även bakom reservation nr 3 under punkt 3 som vi har gemensamt
            med Folkpartiet.
          </note>
          <note>
            Fru talman! Det behövs en ny bolagsform för mindre företag. I
            mer än 20 år har jag sysslat med frågor som rör mindre företag.
            Inte minst som konkursförvaltare har jag kunnat se vilka förödande
            konsekvenser som alla regler och blanketter får på viljan och
            förmågan att driva vinstgivande företag. Den enkla slutsatsen
            är att reglerna är för många och för krångliga.
          </note>
          <note>
            När jag är ute och träffar företagare är det två frågor de alltid
            tar upp med mig, och det är alla dessa blanketter och de höga
            skatterna.
          </note>
          <note>
            I de politiska högtidstalen, särskilt i valtider, prisas de små
            och medelstora företagens betydelse för
          </note>
          <note>
            Sverige och det svenska välståndet. I teorin har det också rått
            stor politisk enighet om att de mindre företagen ska få särskilda
            och enklare regler för sin verksamhet. I det praktiska politiska
            arbetet är inte viljan och förmågan lika stora. Regeringen har
            visat en närmast total oförmåga att åstadkomma verkliga förändringar
            av villkoren för de mindre företagen.
          </note>
          <note>
            Den av regeringen tillsatta Simplexgruppen har inte åstadkommit
            särskilt mycket för att göra livet lättare för alla mindre företagare.
          </note>
          <note>
            Även här i kammaren har vi exempel på hur okänslig majoriteten
            är inför företagen och företagandets villkor. För några månader
            sedan drev vänstermajoriteten igenom ett förslag om obligatorisk
            redovisning av sjukfrånvaron i årsredovisningen. Detta är bara
            ett litet exempel på hur en lagstiftning kan medföra fler regler
            och ökade kostnader för de mindre aktiebolagen utan att egentligen
            medföra någon radikal förändring av sjukfrånvaron. Sjukfrånvaron
            är dessutom lägre i mindre företag än i större företag.
          </note>
          <note>
            Vi tror att en väg för att få till stånd en verklig förändring
            vore att tillskapa en ny företagsform för de minsta företagen,
            en företagsform som inte är belastad med en massa gamla regler
            och krav. Sedan skulle man verkligen tänka igenom vilka regler
            som är absolut nödvändiga för denna typ av mindre företag.
          </note>
          <note>
            Detta är en väg för att åstadkomma fler företag och bättre villkor
            för företagarna. Vi skulle då få en företagsform som vore användbar
            för de minsta företagen.
          </note>
          <note>
            Fru talman! Vår nästa reservation har viss bäring på vad jag
            tidigare sagt om vänstermajoritetens oförmåga att förstå företagandets
            villkor.
          </note>
          <note>
            I februari 2002 kallade regeringen till sig en särskild utredare
            med uppdrag att utreda frågor om ett nytt slag av aktiebolag för
            icke vinstdrivande verksamhet, främst inom vårdsektorn. Uppdraget
            ska redovisas senast den 15 september 2003.
          </note>
          <note>
            Vi moderater anser att regeringens rädsla för vinster i vården
            är ogrundad. Ska ett företag bli lyckosamt inom denna sektor krävs
            att företagaren har en långsiktig inriktning på sin verksamhet.
            Patienterna kommer att ställa krav på den bästa vården och den
            modernaste tekniska utrustningen, vilket kommer att leda till
            att nödvändiga nyinvesteringar görs. Ett företag som är vinstgivande
            är också de anställdas bästa garanti för rimliga arbetsvillkor.
          </note>
          <note>
            Alternativ och konkurrens tvingar fram förbättringar även inom
            den offentliga sektorn. Ett uppbrutet vårdmonopol där entreprenörskap
            och nytänkande stimuleras är något alla får del av, oavsett om
            man väljer en offentlig eller annan vårdgivare.
          </note>
          <note>
            Vi anser att den som kan tillhandahålla en bättre och effektivare
            vård än andra ska ha bra betalt, oavsett vem som investerat i
            vården. Att tjäna pengar på att ge människor ofta livsviktig vård
            som de efterfrågar kan inte vara fult, vare sig man är läkare,
            sjuksköterska, undersköterska eller entreprenör. Vinst berikar
            inte i första hand aktieägarna utan utvecklar framför allt vården
            genom att uppmuntra alla förbättringar och nytänkande.
          </note>
          <note>
            Slutligen tänkte jag citera förre finansministern
          </note>
          <note>
            Erik Åsbrink, som i GP den 10 november 1999 sade:
          </note>
          <note>
            "Man får bygga skolor med vinst, städa dem med vinst, leverera
            mat med vinst, till och med skriva läroböcker med vinst. Men sedan
            blir plötsligt vinsten en styggelse. Det kommer inte att hålla."
          </note>
          <note>
            Förbud och hinder för vinstdrivande företag att konkurrera om
            att erbjuda patienterna den bästa vården ska avskaffas. Därför
            menar vi att utredningen om en ny företagsform med begränsade
            vinstmöjligheter ska läggas ned.
          </note>
          <note type="speaker">
            Anf. 145 MARTIN ANDREASSON (fp):
          </note>
          <note>
            Fru talman! I detta betänkande tas associationsrättsliga frågor
            upp, vilket är grunden för inte minst den svenska företagsamheten.
            En vital och växande företagsamhet är nödvändig för att tillväxten
            ska kunna ta fart och välståndet öka.
          </note>
          <note>
            I dag befinner sig Sverige i en ekonomisk utförsbacke. Arbetslösheten
            stiger. Sedan flera år minskar antalet företagare i vårt land,
            för närvarande i en takt av 17 företag per dag.
          </note>
          <note>
            För att vi ska få fart på företagsamheten måste det blir enklare
            att starta och driva företag. Associationsrätten är en del av
            detta, men det är kanske ännu viktigare vad det är för regelverk
            som gäller i den löpande förvaltningen av de olika associationsformerna.
          </note>
          <note>
            För några år sedan tillsattes med pukor och trumpeter och under
            smattrande fanfarer näringslivets
          </note>
          <note>
            Simplexenhet som skulle gå igenom lagstiftningen gällande småföretagsamhet,
            framför allt, och förenkla den på det sätt som ansågs befogat.
            Av detta arbete har mycket lite kommit ut. Det mesta som har levererats
            från Näringsdepartementet på detta område har varit luftpastejer.
          </note>
          <note>
            Tack vare ett gott samarbete mellan Miljöpartiet och de borgerliga
            partierna i höstas har riksdagen satt ned foten i denna fråga
            och tillkännagivit att arbetet med regelförenklingar för företagsamheten
            måste öka takten. Hela regelverket om företagande måste gås igenom
            under denna mandatperiod. Onödiga och krångliga regler ska tas
            bort, och man ska särskilt se till att regelverket blir enklare
            vid start av företag.
          </note>
          <note>
            Vi menar att detta arbete måste accelerera på det sätt som riksdagen
            har tillkännagivit, men vi menar att det är viktigt att det arbetet
            fullföljs över hela fältet. Hellre än att här och nu uppfinna
            nya företagsoch associationsformer vill vi förenkla regelverket
            för de företags- och associationsformer som finns. Vi vill göra
            det lättare att starta egen verksamhet, göra det lättare att bilda
            aktiebolag, göra det lättare att starta enskild firma och så vidare.
          </note>
          <note>
            Fru talman! Jag vill också säga några ord om den ideella sektorn.
            När människor tar vara på det engagemang som kan finnas för en
            verksamhet kan det ske på olika sätt. Den ideella sektorn ger
            möjlighet att finna former för att uträtta viktiga tjänster som
            annars inte blir utförda därför att det offentliga inte kan prioritera
            dem och därför att de är ointressanta för rent vinstdrivande företag.
          </note>
          <note>
            Vi inom Folkpartiet liberalerna anser att det är angeläget att
            den ideella sektorn ges bästa tänkbara förutsättningar att fortsätta
            växa. Genom samverkan mellan offentliga, privata och ideella aktörer
            öppnas möjligheter att ta ansvar för till exempel viktiga välfärdstjänster.
          </note>
          <note>
            Regeringen har bland annat mot bakgrund av diskussionen om den
            ideella sektorn eller den sociala ekonomin tillsatt en utredning,
            som Bertil Kjellberg berörde i sitt anförande. När man läser direktiven
            till den får man en dubbel bild. Det talas å ena sidan om möjligheten
            att underlätta för ideell verksamheten, och där är vi överens.
            Å andra sidan finns det ett misstänkliggörande när det gäller
            att verksamhet med vinstintresse skulle ta över eller utföra verksamheter
            inom den offentligt finansierade sektorn. Man vill därför ta fram
            en helt ny associationsform, ett aktiebolag där ägarna ska vara
            förbjudna att ta emot vinst eller där vinstutdelningar ska vara
            begränsade.
          </note>
          <note>
            I länder jämförbara med Sverige finns det inga exempel på den
            typen av associationsformer, där man förhindrar att en association
            som driver allmännyttig verksamhet genererar vinst till sina medlemmar.
          </note>
          <note>
            Detta är en egen svensk uppfinning som vi har väldigt svårt att
            se poängen med, om man inte sätter in den i den politiska kontext
            som handlar om ett misstänkliggörande av aktiebolag, privata entreprenörer
            och andra när det gäller att de skulle ta över verksamheter som
            utförs inom den offentligt finansierade sektorn och fortsätta
            att driva dem.
          </note>
          <note>
            Vad är viktigast, att verksamheten inom den offentligt finansierade
            sektorn är så bra som möjligt för de människor som behöver den
            eller att verksamheten inte tillåts gå med vinst? För oss inom
            Folkpartiet är det självklart att det är kvaliteten i verksamheten
            som ska vara vägledande.
          </note>
          <note>
            Den aktuella utredningen krånglar till associationsrätten på
            ett onödigt sätt, och det är grumliga politiska motiv. Fru talman!
            Av den orsaken anser vi att den utredningen bör läggas ned, och
            vi yrkar därför bifall till reservation nr 3.
          </note>
          <note type="speaker">
            Anf. 146 YVONNE ANDERSSON (kd):
          </note>
          <note>
            Fru talman! Vi kristdemokrater står bakom den huvudsakliga texten
            i det nu diskuterade betänkandet.
          </note>
          <note>
            Jag vill redan nu yrka bifall till reservation nr 3.
          </note>
          <note>
            Frågor som rör företagsverksamhet är synnerligen viktiga för
            vårt lands tillväxt och därmed välfärd.
          </note>
          <note>
            Utan god företagsamhet kan inte heller god vård, omsorg och skola
            ordnas i samhället. Det innebär att ett gott företagsklimat måste
            skapas och vidmakthållas. Det är en nödvändighet för ett dynamiskt
            småföretagande där enskilda människors idéer, kreativitet och
            entreprenörskap får möjlighet att blomma ut.
          </note>
          <note>
            Samhället måste självklart aktivt medverka till att skapa positiva
            attityder till företagande.
          </note>
          <note>
            Vi har olika former av företag i dag, och vi kristdemokrater
            är inte övertygade om att själva formerna behöver förändras. Däremot
            är vi övertygade om att regler behöver förenklas och att olika
            typer av regleringar av företagande måste minska. I själva verket
            är det redan nu så för många företagare att allt kringarbete för
            att accepteras som företag tar sådan kraft att innehållet i form
            av produktion av varor och tjänster eller liknande blir lidande.
            Detta är ett allvarligt tillstånd, och det skapar framför allt
            hinder när det gäller människors vilja och intresse av att skapa
            företag.
          </note>
          <note>
            Det arbete som regeringen har påbörjat måste fortsätta. Det har
            både Bertil Kjellberg och Martin
          </note>
          <note>
            Andreasson förnämligt talat om, så jag ska inte återupprepa det.
            Det står också i betänkandetexten på s. 5
          </note>
          <note>
            att regelförenklingen ska fortsätta. Vi är angelägna om att också
            i den här debatten trycka på det, eftersom det är anledningen
            till att vi inte anser att det behövs nya former för företag.
          </note>
          <note>
            Vår reservation handlar om att utredningen om nya former bör
            läggas ned. De associationsformer som finns i dag lägger inga
            hinder i vägen för den ideella sektorns fortsatta utveckling.
            Den ideella sektorn kan organiseras på många olika sätt genom
            ekonomiska eller ideella föreningar, stiftelser, handelsbolag,
            kommanditbolag och aktiebolag. Och aktörerna kan inom ramen för
            den valda associationsformen själva välja att närmare organisera
            verksamheten utifrån de givna förutsättningarna.
          </note>
          <note>
            Jag har själv arbetat inom och varit styrelseledamot för aktiebolag
            som inte har haft som intresse att i första hand stimulera vinsten
            utan haft helt andra målsättningar. Bolagets ägare drar ju själva
            upp riktlinjer för verksamheten. Därför tror vi att det är väldigt
            viktigt att inte skapa nya utredningar och nya krångliga saker.
            För många människor är det krångligt att sätta sig in i nya former
            för bolag och annat. I
          </note>
          <note>
            stället bör energin satsas på regelförenklingar som gör att man
            kan hitta olika former inom ramen för de bolagsformer som finns
            för att på bästa sätt genomföra sin verksamhet.
          </note>
          <note>
            Mot den bakgrunden som också mina kamrater i
          </note>
          <note>
            Folkpartiet och Moderata samlingspartiet har lagt fram anser
            vi att den utredning som nu initieras och påbörjas ska läggas
            ned. I stället ska man satsa kraft och energi att med allt ökad
            hastighet förenkla för företagandet i landet.
          </note>
          <note type="speaker">
            Anf. 147 TASSO STAFILIDIS (v):
          </note>
          <note>
            Fru talman! Även här har vi ett utskottsbetänkande som tar upp
            frågor som håller på att utredas. Vi väntar helt enkelt på ett
            förslag till en helt ny aktiebolagslag som just nu håller på och
            bereds på Regeringskansliet. Vid det årsskifte som kommer ska
            det även presenteras en lagrådsremiss i frågan.
          </note>
          <note>
            Jag vill inledningsvis, fru talman, påtala att
          </note>
          <note>
            Vänsterpartiet har en väldigt tydlig inriktning på företagspolitiken.
            Vi säger väldigt tydligt att vi vill ha förenklade regler för
            småföretag. Vi vill inte att småföretag ska tvingas till samma
            höga krav som ställs på de stora företagen. Det ska framför allt
            vara ett företagsklimat som får småföretagen att kunna utvecklas
            och fortsätta sin verksamhet.
          </note>
          <note>
            Bertil Kjellberg från Moderaterna pratade förut om vänstermajoritetens
            oförmåga. Jag förstår inte riktigt vilken oförmåga Bertil Kjellberg
            talar om. Det finns en oerhört stor förmåga från vänstermajoritetens
            sida att ta itu med dessa frågor. Visserligen har det varit så
            att även vi från Vänsterpartiets håll har klagat på att regeringen
            inte i samma takt som vi har velat förändra reglerna för de mindre
            företagen. Den kritiken har vi också riktat mot Socialdemokraterna.
          </note>
          <note>
            Bertil Kjellberg säger att vi från vänstermajoriteten lägger
            på nya arbetsuppgifter och arbetsbördor för småföretagen och tar
            upp ett exempel som redovisningen av sjukfrånvaron. Jag kan informera
            Bertil
          </note>
          <note>
            Kjellberg om att det kommer mer. Nu har det nämligen också lagts
            fram en proposition som kommer att ställa krav på bolagen att
            de ska redovisa könsfördelningen i sin bolagsledning.
          </note>
          <note>
            Det här är just sådana verktyg och sådana nycklar som vi från
            vänstermajoritetens sida tycker är viktiga, inte bara för att
            utveckla företagsklimatet utan också för att kunna hitta de olika
            möjligheterna att gå till väga med sådana stora problem som vi
            i dag pratar om, till exempel den stora frågan om ohälsan som
            alla partier försöker ta itu med. Om vi inte har några verktyg
            och nycklar till att kunna räkna och redovisa kommer vi inte heller
            att kunna komma någon vart.
          </note>
          <note>
            Därför vill vi ha en statistik där sådana uppgifter redovisas.
          </note>
          <note>
            Vänsterpartiet har varit väldigt tydligt med hur vi ser på frågan
            om huruvida man ska kunna tjäna pengar på offentlig verksamhet,
            om man som privat företag eller privat entreprenör ska kunna tjäna
            pengar på skattefinansierad verksamhet. Där säger vi från
          </note>
          <note>
            Vänsterpartiet väldigt klart och tydligt att vi inte vill det.
            Vi tycker inte att man ska kunna tjäna pengar på skattefinansierad
            verksamhet. Därför ser vi den utredning som pågår som otroligt
            viktig. Vi ser den också som en del i det stora arbetet med en
            helt ny aktiebolagslagstiftning där vi inte alls ser några motsatsförhållanden
            mellan de bolag och företagsformer som finns i dag och en helt
            ny bolagsform som skulle innebära att det fanns företag som inte
            var vinstdrivande. Tvärtom tycker vi från Vänsterpartiet, som
            vi också har föreslagit och redovisat i betänkandet, att vi borde
            ha en bolagsform som handlar om sociala kooperativ. Det är nästan
            samma sak.
          </note>
          <note>
            Just av den anledningen och just på grund av att man faktiskt
            också från regeringens sida har sett positivt på den här frågan
            så kommer jag inte att yrka bifall till den reservation som Vänsterpartiet
            har och som handlar om sociala kooperativ. Jag är nöjd med det
            samarbete som vi har från vänsterhåll och med det arbete som vi
            kommer att presentera gemensamt om en ny aktiebolagslagstiftning.
          </note>
          <note>
            Jag kan inte förstå hur Moderaterna, Folkpartiet och Kristdemokraterna
            kan komma upp i talarstolen och säga att de vill att vi ska lägga
            ned en pågående utredning. De vill helt enkelt att vi ska lägga
            ned en pågående utredning. Varken de eller vi vet vad den kommer
            att komma fram till. Det är anmärkningsvärt att de borgerliga
            partierna - i detta fall Moderaterna,
          </note>
          <note>
            Folkpartiet och Kristdemokraterna - med sin reservation vill
            begränsa de möjliga formerna för ett företag att bedrivas. Ni
            vill begränsa det genom att säga att ni vill lägga ned en utredning
            som tittar på en helt ny företagsform. Centern som tyvärr inte
            är representerat i debatten i dag har en helt annan uppfattning
            än sina borgerliga kamrater, vilket man kan se i den reservation
            som Centerpartiet har i betänkandet.
          </note>
          <note>
            Det är bra att ni begär replik. Det är de svaren jag vill ha.
            Vad innebär er begränsning egentligen? Innebär det bara att ni
            vill att man ska använda skattefinansierade verksamheter och skattepengar
            till att företag ska kunna tjäna pengar på det som människor betalar
            in i skatt, eller innebär det också att ni begränsar det som i
            andra fall brukar kallas för mångfald från er sida i företagsdebatten?
          </note>
          <note>
            Jag vill med detta yrka bifall till förslaget i betänkandet.
          </note>
          <note type="speaker">
            Anf. 148 YVONNE ANDERSSON (kd) replik:
          </note>
          <note>
            Fru talman! Visst vill vi ha mångfald från vårt håll. Men det
            finns olika former varav många är så krångliga redan i dag så
            att det är svårt för många företagare som vill starta företag
            eller upprätthålla det att orka med och hinna med att sätta sig
            in i alla regler.
          </note>
          <note>
            Vi tycker att det är märkligt att man satsar på att utreda och
            hitta nya former när man faktiskt inte kan ge de former vi redan
            har en möjlighet att fungera.
          </note>
          <note>
            Regeringen borde i stället satsa kraft och energi på att göra
            formerna så lätthanterliga att vem som helst skulle kunna starta
            ett företag inom givna ramar och förstå sig på dem, kunna sätta
            sig in i de förordningar som gäller och driva sitt företag till
            tillväxt och utveckling. Vi tycker att man splittrar upp resurserna
            på att hitta nya former, precis som om det skulle lösa de problem
            som vi har i dag. I stället skulle problemen lösas genom att man
            förenklade och gjorde det hanterbart med de former vi har. Det
            är budskapet ifrån vår sida.
          </note>
          <note type="speaker">
            Anf. 149 TASSO STAFILIDIS (v) replik:
          </note>
          <note>
            Fru talman! På en punkt kan jag absolut hålla med
          </note>
          <note>
            Yvonne Andersson: Självklart ska det ske regelförenklingar. Det
            är absolut inget självändamål att ha regler som gör det krångligt
            och svårt för människor att starta företag. Och när vi pratar
            om småföretag, vilket jag förutsätter att Yvonne Andersson gör
            eftersom hon pratar om krångliga regler och sådant som gör det
            jobbigt för företagarna att ta sig igenom den snåriga skogen av
            olika regler, håller jag med Yvonne
          </note>
          <note>
            Andersson: Visst finns det en problematik. Det är den vi har
            en förhoppning om att tillsammans med regeringen kunna lösa. Det
            kommer att komma ett förslag i den nya aktiebolagslagstiftningen.
          </note>
          <note>
            Men jag kan inte förstå hur detta står i motsatsrelation till
            att man nu utreder en helt ny företagsform.
          </note>
          <note>
            Denna nya företagsform är inte i stället för regelförändringar.
            Det handlar enbart om att lyfta fram behovet av en företagsform
            som inte är vinstdrivande på det sätt som aktiebolagslagstiftningen
            fungerar på i dag. Det handlar till exempel om alla våra kommunala
            kulturinstitutioner - teatrar, symfoniorkestrar och så vidare
            - som tvingas in i en bolagsform som för dem i vissa fall faktiskt
            gör det mycket knepigare.
          </note>
          <note>
            Men det handlar också om när privata företag tar över driften
            av olika offentliga verksamheter som sjukvård, skolor och så vidare.
            Där tycker inte vi att man ska kunna tjäna stora pengar på skattefinansierad
            verksamhet.
          </note>
          <note type="speaker">
            Anf. 150 YVONNE ANDERSSON (kd) replik:
          </note>
          <note>
            Fru talman! Jag kan anse att de här formerna finns i dag, men
            man kan ju inte utnyttja dem på bästa möjliga sätt. I stället
            blir det på något sätt negativt.
          </note>
          <note>
            Om man har ett aktiebolag är det inte någon positiv attityd utan
            vinstmaximering som gäller, och jag hävdar att det är det inte
            överallt. Vi har folkrörelser och andra ideella organisationer
            som driver och har aktiebolag för att hantera ägande och verksamhet.
            Jag menar att detta är ett sätt att misstänkliggöra dem och säga
            att de inte kan sköta detta.
          </note>
          <note>
            Jag tror inte att man behöver vara så rädd att man måste hitta
            en ny form för detta. Jag tror i stället att det måste vara målsättningen
            med företaget som talar om ifall företaget ska vara vinstmaximerande
            eller inte. Men det driver inte alla företag mot vinstmaximering.
            Därför ser jag det helt enkelt som onödigt att lägga kraft på
            detta. Företagsvärlden behöver inte mer former och mer för människor
            att sätta sig in i för att kunna starta företag. Vi behöver förenklingar.
            Det skulle vi lägga kraften på.
          </note>
          <note type="speaker">
            Anf. 151 TASSO STAFILIDIS (v) replik:
          </note>
          <note>
            Fru talman! Det är bara att konstatera att vi har en helt skild
            syn på vad den här utredningen faktiskt innebär och vad den har
            för uppdrag. Detta med regelförenklingar har ju absolut ingenting
            att göra med den här översynen och utredningen, förutom att man
            kommer att göra regelförenklingar för de verksamheter som vill
            ha en aktiebolagsform men som inte har det här vinstkravet.
          </note>
          <note>
            Jag är i alla fall glad att vi har en majoritet för det förslag
            som har lagts fram. Jag ser fram emot att vi även får ta del av
            de konkreta förslag som utredningen kommer att presentera. Min
            och Vänsterpartiets målsättning är att i de fall där samhället
            i olika demokratiska sammanhang beslutar att offentlig verksamhet
            ska ske i "privat drift" ska detta lösas i form av en icke vinstgivande
            verksamhet. Man ska alltså inte kunna tjäna pengar. Det är Vänsterpartiets
            tydliga och klara ståndpunkt.
          </note>
          <note type="speaker">
            Anf. 152 BERTIL KJELLBERG (m) replik:
          </note>
          <note>
            Fru talman! Vi vill att den här utredningen ska avskaffas därför
            att den inte behövs. Det är ingenting som säger att ett aktiebolag
            behöver gå med vinst.
          </note>
          <note>
            Däremot är det lite trist att Tasso Stafilidis är så rädd för
            att företag ska tjäna pengar. Jag har varit verksam inom den kommunala
            sektorn och bolagiserat kommunal verksamhet. Där har vi på ett
            mycket positivt sätt kunnat se att det har fungerat mycket väl
            när vi satt verksamheter på bolag utan att för den skull ha vinstmaximering.
          </note>
          <note>
            Det finns också ett annat exempel. Jag har varit styrelseledamot
            i ett allmännyttigt bostadsföretag. Ett av de stora problemen
            för det företaget var att det aldrig gick med vinst. Vi kunde
            aldrig renovera; vi kunde aldrig förbättra verksamheten. Så höll
            vi på att gå i putten, och då gjorde vi en rekonstruktion. Nu
            blev plötsligt företaget vinstgivande och gav en betydande vinst
            till kommunen. Det visar vikten av att företag går med vinst.
          </note>
          <note>
            Jag själv är också ett talande exempel på att man mycket väl
            kan tillhandahålla offentliga tjänster som är skattefinansierade.
            Jag har arbetat som advokat och offentlig försvarare i närmare
            20 år och fått stora delar av mina inkomster från staten, som
            är skattefinansierad, genom att tillhandahålla offentliga tjänster.
          </note>
          <note>
            Jag tror alltså inte att man behöver vara så rädd bara för att
            det gäller vården.
          </note>
          <note type="speaker">
            Anf. 153 TASSO STAFILIDIS (v) replik:
          </note>
          <note>
            Fru talman! Jag är inte rädd för att företag tjänar pengar. Det
            är många företag som har det i sin grundinställning, som har startats
            just för att tjäna pengar. Men det finns också oerhört många företag
            som startas på grund av annat. Många företag startas på grund
            av att människor vill jobba med och satsa på en viss verksamhet.
            Självklart handlar detta inte enbart om att tjäna pengar.
          </note>
          <note>
            Den problematik som vi från Vänsterpartiet lyfter upp gäller
            verksamheter som traditionellt har drivits i kommunal regi eller
            landstingsregi. Det handlar om när verksamheter som rör vård,
            skola och omsorg har lämnats ut på entreprenad eller avknoppats
            och man använt sig av kommunala skattepengar för att tjäna pengar
            till sin verksamhet, vilket ofta har gått ut över den verksamhet
            som man bedrivit. Det har gått ut över vården och över de äldre.
            Det har gått ut över undervisningen, vilken sorts lärare man har
            anställt och så vidare. Det är detta vi ser risker med. Det är
            också därför vi tycker att den här utredningen är väldigt bra.
          </note>
          <note>
            Men jag har fortfarande inte fått något svar från
          </note>
          <note>
            Moderaterna om varför de på det här sättet vill begränsa mångfalden.
            Vad gör det Moderaterna om vi har ytterligare en bolagsform som
            folk själva i den allsmäktiga friheten skulle kunna få välja?
          </note>
          <note type="speaker">
            Anf. 154 BERTIL KJELLBERG (m) replik:
          </note>
          <note>
            Fru talman! Friheten ska vi nog inte vara så raljanta med. Den
            är mycket viktig för oss alla.
          </note>
          <note>
            Men det är detta som är problemet. Det traditionella har ju varit
            - åtminstone i Sverige, det är inte så i andra länder - att stat
            och kommun har bedrivit den här typen av verksamhet. Nu har vi
            lyckats få fram andra alternativ, och genom konkurrens har vi
            kunnat få bättre vård och bättre omsorg. De exempel där det kan
            bli problem är ofta när kommunerna eller landstingen inte lyckas
            upphandla detta på ett bra sätt och ställa bra krav i sina upphandlingar.
          </note>
          <note>
            Men det intressanta är att ni hela tiden är så rädda för att
            man genom skattefinansiering ska kunna tjäna pengar. Att tjäna
            pengar är bara ett utslag av att man gör någonting som är bra.
            Man gör någonting bättre än alla andra. Om vi får vård som är
            skattefinansierad men som drivs av privat verksamhet och vårdgivaren
            tjänar pengar är detta bara därför att han gör det bättre. Långsiktigt
            kan man inte tjäna pengar genom att bluffa sig fram. Så är det
            bara.
          </note>
          <note>
            Anledningen till att vi inte vill att den här utredningen ska
            fullföljas är helt enkelt att den inte behövs.
          </note>
          <note>
            Vi har en aktiebolagsform som mycket väl kan tilllämpas på icke
            vinstgivande företag. Det finns en rad exempel på organisationer
            där man har så kallade servicebolag. Medlemmarna betalar in en
            avgift till ett aktiebolag som driver kansliverksamhet och sådant.
            De har inga vinstkrav på sig. Det behövs alltså inte någon annan
            företagsform. Det är inte det som är nyckeln utan viljan att tjäna
            pengar.
          </note>
          <note type="speaker">
            Anf. 155 TASSO STAFILIDIS (v) replik:
          </note>
          <note>
            Fru talman! Det finns en fråga som vi kanske inte har berört
            så mycket, nämligen att det finns en efterfrågan på den här lagstiftningen.
            I kommunerna finns det en efterfrågan eftersom kommunerna har
            många kommunala bolag. Det handlar om renhållningsbolag, det handlar
            om energibolag, det handlar som sagt om kulturinstitutioner som
            teatrar och symfoniorkestrar som är organiserade i bolagsform,
            det handlar om allmännyttiga bostadsföretag och så vidare. Det
            har funnits och finns en efterfrågan på en annan bolagsform. Också
            för kommunernas del i sitt ägaransvar vill de ha en ny bolagsform
            som mer och lättare kan tillmötesgå de behov och de krav som finns
            ute i kommunerna.
          </note>
          <note>
            Men det som är intressant är att vi har väldigt olika syn på
            detta med att tjäna pengar på vården. När det gäller vård, omsorg
            och skola tycker vi från
          </note>
          <note>
            Vänsterpartiets sida att om man kan sköta en verksamhet på ett
            sådant sätt att man kan få mer pengar av den så ska huvuddelen
            av de pengarna tillbaka in i verksamheten och användas för bättre
            vård, för mer händer i vården och äldreomsorgen, för mindre klasser
            i skolan och så vidare. De ska inte användas till att enstaka
            människor fyller sina fickor och plånböcker.
          </note>
          <note>
            Det är vår ideologiska skillnad och det som skiljer våra partier
            i den här frågan.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 18.01 på förslag av andre vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            19 § (forts.) Associationsrättsliga frågor, m.m.
          </note>
          <note>
            (forts. LU8)
          </note>
          <note type="speaker">
            Anf. 156 MARTIN ANDREASSON (fp) replik:
          </note>
          <note>
            Herr talman! Tasso Stafilidis sade att det finns ett vinstkrav
            på dagens aktiebolag och att den nya utredningen således handlar
            om att öka mångfalden. Då undrar jag: Vad exakt är det i dagens
            aktiebolagslag som hindrar aktiebolag att drivas i ett icke vinstmaximerande
            syfte? I själva verket är det så att det alltid är bolagets ägare
            som drar upp riktlinjerna för verksamheten.
          </note>
          <note>
            Tasso Stafilidis nämnde sedan att detta handlar om teatrar, kulturinstitutioner
            och annat som det kan vara svårt att driva i aktiebolagsform.
            Det kan det säkert i många fall vara. Men var i utredningsdirektiven
            talas det om den sortens verksamheter? I själva verket talas det
            uttryckligen om att detta handlar om att försvåra för vinstdrivande
            verksamheter inom vård, skola och omsorg.
          </note>
          <note>
            Tasso Stafilidis tar upp Vänsterpartiets syn på detta, och jag
            välkomnar det. Det är en klargörande beskrivning där Vänsterpartiet
            slår fast att inga vinstdrivande enskilda verksamheter ska bedrivas
            inom offentligt finansierad vård, skola eller omsorg.
          </note>
          <note>
            Låt mig ta två exempel på vad detta kan få för konsekvenser.
            Utanför Halmstad finns ett reumatikersjukhus som drivs i enskild
            regi av en förening. Den lilla vinst som finns måste naturligtvis
            finnas för att man ska kunna återinvestera och utveckla verksamheten.
            S:t Göran är exempel på ett sjukhus här i
          </note>
          <note>
            Stockholm där personalen efter bolagiseringen har blivit nöjdare,
            där patienterna är nöjdare. Vad är problemet? Är det inte så att
            det viktiga är kvaliteten på verksamheten? Eller menar verkligen
            Tasso Stafilidis att det viktigaste inte är kvaliteten utan att
            verksamheten inte tillåts gå med vinst?
          </note>
          <note type="speaker">
            Anf. 157 TASSO STAFILIDIS (v) replik:
          </note>
          <note>
            Herr talman! Just det här har jag och Martin Andreasson just
            diskuterat under vår middag. Nej, jag bara skojar. Det gjorde
            vi inte.
          </note>
          <note>
            Vänsterpartiet har en ståndpunkt som är tvärtemot det Martin
            Andreasson har föredragit. Vi ser inte att det just är driftsformen
            som gör att de som jobbar i en verksamhet blir mer nöjda utan
            det är andra organisationsförändringar som leder fram till det
            och olika andra aspekter som inte alls har att göra med den form
            verksamheten bedrivs i.
          </note>
          <note>
            Den promemoria som har redovisats i ärendet har också lyft fram
            att den lösning som man skulle kunna nå, och som skulle tillmötesgå
            de önskemål som finns om att ha en annan bolagsform än aktiebolaget,
            just är att man skulle ha en aktiebolagsform utan vinstsyfte.
          </note>
          <note>
            Det är mot den bakgrunden vi från Vänsterpartiet också stöder
            den här utredningen och vill ha en lagstiftning som innebär att
            vi, som jag nämnde tidigare, ska kunna ha till exempel kommunala
            bolag där bolagsformen inte ska ha en direkt knytning till vinstkravet.
            Det är precis så som aktiebolagslagstiftningen ser ut i dag. Visserligen
            kan man i ägardirektiv skriva in olika saker, men den direkta
            innebörden av aktiebolagslagen är faktiskt vinstsyftet, som är
            en pådrivande och stor del.
          </note>
          <note type="speaker">
            Anf. 158 MARTIN ANDREASSON (fp) replik:
          </note>
          <note>
            Herr talman! Tasso Stafilidis talar om arbetets organisation,
            och det är just det som är det centrala. Det är kvaliteten på
            verksamheten, det är kvaliteten på det som blir gjort som är det
            centrala inom den offentligt finansierade verksamheten. Om det
            sedan organiseras i form av egen regi inom kommunal förvaltning
            eller landstingsförvaltning, i form av bolag som är privatägda
            eller i form av kooperativ som drivs av personalen eller brukarna
            är en helt annan sak. Där måste man vara lyhörd för de önskemål
            som finns från dem som använder sig av den här verksamheten. Det
            är därför som det blir så klargörande att Vänsterpartiet uppenbarligen
            inte sätter kvaliteten i verksamheten främst, utan det viktiga
            är att se till att försvåra för verksamheter att ta ut vinst på
            den verksamhet som bedrivs.
          </note>
          <note>
            Då kommer jag återigen tillbaka till vad det är i dagens aktiebolagslag
            som försvårar för aktiebolag som av ena eller andra skälet väljer
            att inte maximera vinst eller att inte över huvud taget ta ut
            vinst. Det finns inga sådana regler. Tasso Stafilidis talar om
            att det finns en sorts underliggande vinstintresse som på något
            sätt skulle vara styrande för alla aktiebolag. Så är det inte.
            Flera här i kammaren har tidigare redovisat goda exempel på aktiebolag
            som inte alls drivs i vinstsyfte utan där man har valt aktiebolagsformen
            av helt andra skäl. Jag förstår inte på vilket sätt Tasso
          </note>
          <note>
            Stafilidis kan mena att det här skulle öka mångfalden, när det
            i själva verket handlar om att försvåra för den mångfald och den
            förnyelse som behövs inom den offentligt finansierade sektorn.
          </note>
          <note type="speaker">
            Anf. 159 TASSO STAFILIDIS (v) replik:
          </note>
          <note>
            Herr talman! Vänsterpartiet och Folkpartiet har helt skilda uppfattningar
            i den här frågan. För Vänsterpartiet är det, som jag nämnde innan,
            viktigt att förenkla för företagen, inte minst för de små företagen.
          </note>
          <note>
            När vi pratar om aktiebolagslagstiftningen och sedan går in och
            pratar om kvalitet i verksamheten kan inte jag förstå att Martin
            Andreasson och Folkpartiet påtalar att kvaliteten skulle vara
            sämre enbart på grund av att man har en annan driftsform än aktiebolag.
            Det var precis det Martin Andreasson gjorde när han ifrågasatte
            Vänsterpartiets ståndpunkt och mitt påstående att vi inte vill
            ha något vinstsyfte inom verksamheter som har med vård, omsorg
            och skola att göra och som innefattas av skattemedel. Vi vill
            inte att skattemedel ska användas till dryga vinster för enskilda
            ägare av till exempel äldrevård.
          </note>
          <note>
            Men som jag också nämnde tidigare finns det i dag ett önskemål
            från kommuner och landsting om en ny bolagsform. Jag pratade i
            förrgår med Helsingborgs symfoniorkester till exempel. Som jag
            nämnde innan är det inte bara inom vård, skola och omsorg utan
            det finns också andra kommunala bolag som behöver en annan driftsform.
            Då sade Helsingborgs symfoniorkester att hade vi haft en annan
            driftsform som inte hade tvingat in oss i aktiebolag hade det
            kanske blivit ännu enklare för oss att starta en buffert för att
            klara av att hantera vår ekonomi. Vi vet att de anslag som kultursektorn
            får av oss urgröps i dag.
          </note>
          <note>
            Det är trots allt en tydlig ståndpunkt från Vänsterpartiets sida,
            och vi tycker att den här utredningen ska få klargöra de frågor
            som Martin Andreasson hade och som jag inte i detalj kan presentera
            här. Det ska utredningen göra.
          </note>
          <note type="speaker">
            Anf. 160 JOHAN LÖFSTRAND (s):
          </note>
          <note>
            Herr talman! I lagutskottets betänkande nr 8 rörande associationsrättsliga
            frågor behandlas några olika motionsyrkanden rörande företag och
            associationsformer, men även rörande kooperativa verksamheter
            och aktiekapitalets storlek. I några motioner berörs även frågor
            om näringsförbud.
          </note>
          <note>
            Jag vill börja mitt anförande med att yrka bifall till lagutskottets
            förslag i sin helhet i betänkande nr 8.
          </note>
          <note>
            Jag yrkar också avslag på alla reservationerna.
          </note>
          <note>
            Precis som Tasso nämnde i sitt anförande bereds nu och diskuteras
            utformningen av en ny aktiebolagslag. Därför hade jag inte tänkt
            att beröra alla de motioner som finns med i betänkandet utan inrikta
            mig på bara några stycken.
          </note>
          <note>
            Först och främst är det en motion som rör en ny bolagsform. Motionärerna
            säger att man vill använda en ny och förenklad bolagsform. Jag
            håller med motionärerna om att det är viktigt att vi försöker
            hitta förenklingar som kan göra att det blir lättare att starta
            företag men också att det ska vara lättare för småföretagare att
            driva sin verksamhet och lättare att tyda de regler som finns.
          </note>
          <note>
            Utskottet anser att det kanske inte är nödvändigt att utforma
            en helt ny associationsform. Vi tror snarare att man kommer att
            kunna förenkla reglerna inom de ramar som finns i dag. Det finns
            redan i dag en skillnad mellan privata aktiebolag och publika
            aktiebolag. Jag tror att det första steget togs 1998 när uppdelningen
            och förenklingen påbörjades gentemot att göra reglerna för de
            privata aktiebolagen ytterligare mer lättförståeliga. I och med
            det arbete som Aktiebolagskommittén har lagt fram, och som just
            nu bereds i Justitiedepartementet, tror jag att vi kommer att
            hitta ytterligare förtydliganden men också förenklingar i regelsystemet.
          </note>
          <note>
            Det har flera gånger från talarstolen och i replikskiften kommenterats
            att detta inte är tillräckligt.
          </note>
          <note>
            Simplexgruppen inom Regeringskansliet lyckas inte åstadkomma
            någonting. Gruppen är värdelös.
          </note>
          <note>
            Jag tycker inte att man ska säga så eftersom man ändå har kommit
            en bit på väg. Jag hoppas att när de konkreta förslagen läggs
            fram under det kommande året att vi kommer att få se ytterligare
            förenklingar.
          </note>
          <note>
            Självklart tror jag att vi måste hitta förenklingar för att minska
            den administrativa börda som finns. Det är minst lika viktigt
            att få den regeltext och lagtext som finns i dag att bli tydligare.
            Om vi får den tydligare kommer man som enskild företagare att
            lättare lära sig den och använda den rätt. Mycket av den svenska
            bolagslagstiftning som finns i dag är bra. Men det måste skapas
            hjälpmedel så att människor kan få kunskap om den bolagslagstiftning
            som finns.
          </note>
          <note>
            De borgerliga säger gång på gång att det sker inga framsteg och
            att vi kommer ingenstans. Då blir jag ledsen. Det är lätt att
            säga att det inte händer någonting. I så fall vill jag höra vilka
            konkreta förslag som ska läggas fram som kommer att leda till
            att det blir så oerhört mycket bättre. Det här är en mer komplicerad
            fråga än så. Det går inte att lägga fram konkreta förslag som
            det inte måste diskuteras och resoneras kring för att uppnå ett
            bra system som inte krockar med de regler som gäller arbetsmiljö
            och så vidare.
          </note>
          <note>
            Jag går vidare till den andra motionen jag hade tänkt att reflektera
            över. Det är motionen angående nya associationsformer för icke
            vinstdrivande verksamhet. Där vill jag börja med att fråga Moderaterna,
          </note>
          <note>
            Folkpartiet och kd. De har skrivit under den reservation som
            finns att läsa i betänkandet. Vad är det i den nya associationsformen
            som är så oerhört farligt och är ett så oerhört stort hot att
            man inte ens ska lägga ned kraft på att utreda frågan? Vi har
            flera gånger hört att det här är en utredning som ska läggas ned.
          </note>
          <note>
            Jag håller med Martin om att det i dagsläget är bara ägarna som
            kan påverka huruvida ett bolag ska ge ut vinst eller inte. Men
            som vi ser i dag finns det en ägarkonstellation som är intresserad
            av att ta ut stora vinster. Det är kanske vinstmaximering som
            är det viktigaste.
          </note>
          <note>
            Jag tycker att vi ska ge förutsättningar för att hitta associationsformer
            som gör att det viktigaste kravet inte ska vara att vinstmaximera
            utan att skapa en kvalitativt bra verksamhet. Det måste vara det
            absolut viktigaste. Det finns andra incitament än bara vinstmaximering
            i samhället i dag. Jag tror att det finns både sociala och ideella
            skäl som kommer att göra att människor vill driva företagen för
            att skapa så bra kvalitet som möjligt. Det är det som är viktigt.
          </note>
          <note>
            Det absolut viktigaste inom offentliga sektorn i dag är att skapa
            så bra kvalitet som möjligt. Det gör vi genom att ha konkurrens
            på vissa områden. Det kan finnas områden där det kan vara konkurrens.
            Jag är helt med på det. Men jag tror att det inte ska vara det
            vinstdrivande intresset som ska vara målet. Målet är att få så
            hög kvalitet som möjligt på verksamheten.
          </note>
          <note>
            Jag är lite ledsen över att man vill lägga ned en utredning.
            Utredningen fyller ändå ett visst syfte. Jag hoppas att vi får
            se vart utredningen tar vägen. Då kan vi se om det finns poänger
            med att ha en associationsform. Det behöver inte vara en helt
            ny bolagsform, utan det kan vara ett visst tillägg till den nuvarande
            aktiebolagslagen. Det är intressant att se var utredningen kommer
            att landa.
          </note>
          <note>
            Jag vill än en gång yrka bifall till förslaget i lagutskottets
            betänkande nr 8 och avslag på alla reservationerna.
          </note>
          <note type="speaker">
            Anf. 161 YVONNE ANDERSSON (kd) replik:
          </note>
          <note>
            Herr talman! Johan Löfstrand frågade efter tre områden - rättare
            sagt två, och jag frågade efter ett.
          </note>
          <note>
            Vad är det som inte är bra i nuvarande aktiebolagslag? Johan
            Löfstrand säger att den är i princip bra. Vi tycker att formerna
            verkar vara bra, och därför behöver man inte fixa nya former.
          </note>
          <note>
            Sedan är det fråga om ett konkret exempel på att ta bort något
            från de regler som ska styra företagarna.
          </note>
          <note>
            En liten fundering är det vi opponerade oss mot för några månader
            sedan. Varför i hela världen behöver ohälsotalen redovisas i årsredovisningarna?
            Inte blir folk friskare för att ohälsotalen redovisas. Det var
            ytterligare en pålaga som regeringen ägnade sig åt att föra in.
          </note>
          <note>
            Redan för fem år sedan när jag kom in i riksdagen presenterade
            Företagarnas Riksorganisation det stora problemet med alltför
            många och alltför knepiga regler för företagare. De hindrar nyföretagande,
            kreativitet och att företagarna kan ägna kraft och tid åt det
            de faktiskt borde syssla med.
          </note>
          <note>
            När regeringen har städat upp och visat att man är kraftfull
            nog att ta bort krångliga regler för små och medelstora företag
            kan man möjligtvis sätta utredare att utreda nya bolagsformer.
            Städa upp först och ge kraft åt det som är problem i stället för
            att ägna tid åt utredningar av sådant som inte behövs.
          </note>
          <note type="speaker">
            Anf. 162 JOHAN LÖFSTRAND (s) replik:
          </note>
          <note>
            Herr talman! Jag ska svara på alla tre frågorna.
          </note>
          <note>
            Den första frågan gällde den lagstiftning som finns i dag, och
            där finns principen att man kan driva ett bolag utan att ha någon
            som helst vinst. Så fort man gör det bolaget publikt, lägger ut
            det på någon av börserna, kan vilka ägare som helst köpa företaget.
          </note>
          <note>
            Efter ett tag får de ett inflytande i bolaget. Det är en del
            i det hela.
          </note>
          <note>
            Det här kommer att innebära att den nya ägarkonstruktionen efter
            ett tag kommer att kunna kräva av bolaget att det ska generera
            vinst. Då har vi hamnat i en situation där bolaget är vinstdrivande,
            och målet med bolaget är att maximera vinsten. Jag ser inte det
            som nödvändigt i alla lägen.
          </note>
          <note>
            Sedan till frågan om redovisning av sjukskrivningarna, som vi
            diskuterade för några månader sedan. Jag tror visst att det är
            av betydelse. Det har vi kanske inte sett konkret i det här sammanhanget,
            men vi har ett annat väldigt konkret exempel. Den diskussion som
            vi de senaste månaderna haft om - mer eller mindre, skulle jag
            vilja säga - hotet att införa kvotering i bolagsstyrelser har
            gjort att fler kvinnor har blivit nominerade till bolagsstyrelser
            än någonsin tidigare. Det har verkligen blivit en skillnad. Jag
            tror att det kommer att bli precis samma sak i fråga om sjukskrivningarna.
          </note>
          <note type="speaker">
            Anf. 163 YVONNE ANDERSSON (kd) replik:
          </note>
          <note>
            Herr talman! Johan Löfstrand och jag kommer från samma kommun.
            Den kommunen har flera kommunägda bolag, som det i allra högsta
            grad avkrävs en vinst. Inte är det någonting över huvud taget
            som säkerställer att det blir en annan bolagsform när det gäller
            vissa verksamheter. Då handlar det snarare om att städa upp i
            de skattefinansierade verksamheterna. Det gäller även det andra
            området. Jag hävdar, och gör det med bestämdhet, att människors
            hälsa inte blir bättre av att deras tidigare ohälsa under året
            redovisas i företagets årsredovisning. Visa mig på det sambandet,
            så ska jag verkligen ändra uppfattning.
          </note>
          <note>
            Men jag kommer att hävda denna min uppfattning fram till dess
            att någon kan visa på det sambandet.
          </note>
          <note>
            Johan Löfstrand säger att det nu är fler kvinnor i bolagsstyrelser.
            Javisst, debatten kan mycket väl ha haft det syftet. Men varför
            gör man ingenting inom de skattefinansierade verksamheterna? Är
            inte könsfördelningen om möjligt ännu snedare inom de kommunägda
            bolagen, inom den kommunala förvaltningen, inom landstingsägda
            och statliga bolag? Inte har vi själva som arbetsgivare i så fall
            visat på några underfall av jämställdhet. Någon gång måste man
            ägna energi åt det som den ska ägnas åt. Vi har en målsättning
            i det här landet att vi ska få tillväxt och kraftfulla företag.
            Då måste vi förenkla för företagen i stället för att leta efter
            nya former.
          </note>
          <note type="speaker">
            Anf. 164 JOHAN LÖFSTRAND (s) replik:
          </note>
          <note>
            Herr talman! Gällande kommunala bolag är jag fullt medveten om
            att man i Linköping plockar ut en hel del pengar från både bostadsbolag
            och tekniska verk för att driva kommunal verksamhet. Jag ser i
            princip att de pengarna borde återinvesteras och i stället ges
            till de intressenter som bor i de berörda lägenheterna eller användas
            till att producera nya lägenheter. Det borde vara den rimliga
            principen. Nu ser jag att det realpolitiskt alla gånger kanske
            inte går, utan det kan vara så att kommunen behöver de pengarna.
            I och med det är det bra att man kan använda en del även till
            annan kommunal verksamhet.
          </note>
          <note>
            Gällande sjukskrivningarna vill jag återvända till mitt exempel.
            Jag tror att den debatt man hade kring kvoteringar i bolagsstyrelser
            har gjort att fler kvinnor har nominerats till bolagsstyrelser,
            inte att så många fler kvinnor helt plötsligt skulle ha kommit
            in på marknaden. Det handlar om att man har skapat en debatt kring
            det klimat som finns i företagsvärlden, vilket har genererat att
            fler kvinnor har blivit nominerade till styrelseposter. På samma
            sätt tror jag att den debatt som vi har fått i gång om sjukskrivningarna
            kommer att påverka sjukskrivningstalen på ett positivt sätt, det
            vill säga att sjukskrivningarna kommer att minska på grund av
            att man skapar en debatt.
          </note>
          <note>
            Sist gällande statliga och kommunala bolag vet jag att när Socialdemokraterna
            nominerar människor till bolagsposter gör vi det alltid enligt
            systemet att det ska vara lika många män och kvinnor som ska bli
            nominerade. Jag vet inte hur de andra partierna gör, men jag är
            inte säker på att det är riktigt lika bra överallt.
          </note>
          <note type="speaker">
            Anf. 165 BERTIL KJELLBERG (m) replik:
          </note>
          <note>
            Herr talman! Jag tycker att Johan Löfstrand avslöjar sin brist
            på förståelse för företagens villkor. De flesta som bedriver verksamheter
            gör det långsiktigt och är väl medvetna om att om man inte sköter
            sig blir man i en konkurrensutsatt situation utslagen.
          </note>
          <note>
            Jag tror att de som bara vinstmaximerar inte blir långvariga,
            inte ens inom vårdsektorn. Vinsten är ett mått på hur duktig man
            är. Det är ändå den som betalar för tjänsten som bedömer vad ett
            skäligt pris för den är. Därför tycker jag att man ska vara väldigt
            försiktig med rädslan för vinstmaximering.
          </note>
          <note>
            Precis som Yvonne Andersson kan man fråga:
          </note>
          <note>
            Vad är det för problem med dagens företagsformer som gör att
            det här inte går att inrymmas? Det här har bara ett syfte: att
            stoppa möjligheten att bolagisera vården. Det är det uttalade
            syftet.
          </note>
          <note>
            Sedan blandar Johan Löfstrand korten lite. Han säger att debatten
            om kvoteringar till bolagsstyrelser har en bäring på den pålaga
            som det innebar när man bestämde att alla företag med fler än
            tio anställda skulle ange sjuktalen. Jag tror inte att vi kan
            debattera ned sjuktalen. Det här kostar småföretagare massor med
            tid och pengar, och de pengarna skulle kunna användas till att
            anställa personal. Det allvarliga är att man har en alldeles för
            raljant inställning till företagarnas villkor.
          </note>
          <note type="speaker">
            Anf. 166 JOHAN LÖFSTRAND (s) replik:
          </note>
          <note>
            Herr talman! Jag är inte riktigt säker på att jag håller med
            Bertil vad gäller det första. Jag känner ibland att väldigt många
            av de bolag som är härskande på marknaden för tillfället inte
            riktigt har den här långsiktigheten. Jag hoppas att vi i framtiden
            kommer att få en mer sansad marknad, som kommer att göra att vi
            kommer att få företagen att bli mer långsiktiga.
          </note>
          <note>
            Jag tycker att det under IT-hysterin och även under andra perioder
            har varit en kvartalskapitalism som har styrt världen. Det tycker
            jag är lite oroande. Jag hoppas, och jag tror att vi är helt överens
            om det, att det är långsiktighet som ska vara drivande.
          </note>
          <note>
            Jag säger inte att jag är emot privata bolag inom offentlig sektor.
            Jag tror att det i många fall kan vara bra därför att man då skapar
            en mångfald. Däremot menar jag att det inte ska vara vinstmaximering
            som ska vara det drivande. Det drivande målet ska vara kvaliteten
            i verksamheten, att vi ska få så bra kvalitet som möjligt.
          </note>
          <note>
            Jag håller med Bertil om att om man i en viss verksamhet kan
            göra någonting bättre till en billigare kostnad ska det vara helt
            okej. Men då ska pengarna inte gå till aktieägarna, utan de ska
            återinvesteras i företagen. Det är det som jag ser som det viktigaste.
          </note>
          <note>
            Den replik som nu kommer är att det går att göra i dag. Jo, det
            går att göra det så länge ägarkonstellationen är sådan att man
            inte vill ta ut vinst. I och med att vi ser en tendens att det
            är stora företag som köper upp alla vårdbolag kommer vi efter
            ett tag att få en vinstmaximering även i vissa av de här bolagen.
            Därför tror jag att det är bra att man kan skapa en reglering
            kanske i aktiebolagslagen eller en helt ny associationsform. Jag
            ser det inte som problematiskt.
          </note>
          <note type="speaker">
            Anf. 167 BERTIL KJELLBERG (m) replik:
          </note>
          <note>
            Herr talman! Jag kan hålla med Johan Löfstrand om att när man
            går från en socialistisk planhushållning, som vårt sjukvårdssystem
            är, kan det bli vissa problem under en övergång. Det kommer att
            locka till sig lycksökare. Men när väl marknaden har stabiliserat
            sig kommer det att utkristallisera sig ett antal företag som är
            seriösa och som driver verksamheten långsiktigt. De vet att om
            de ska vara kvar på marknaden måste de vara långsiktiga.
          </note>
          <note>
            Sedan håller jag inte med om att det alltid är nödvändigt att
            återinvestera hela vinsten. Det är också en morot för den entreprenör
            som startar verksamheten att få tjäna pengar. Det är inte fult
            att tjäna pengar på vårdtjänster och omsorgstjänster. Är det fulare
            att tjäna pengar där än att vara offentlig försvarare för en brottsling
            eller att vara tandläkare? Det är aldrig någon som har ifrågasatt
            det. Det finns vissa strukturer i samhället som aldrig går med
            vinst och som aldrig får ordning på sin ekonomi. Det är den landstingsstyrda
            sjukvården. De har de senaste 30 år som jag levt och varit medveten
            om det haft problem med ekonomin.
          </note>
          <note>
            Det måste finnas ett strukturfel. Kanske drivkraften att gå med
            vinst gör att man tänker annorlunda.
          </note>
          <note type="speaker">
            Anf. 168 JOHAN LÖFSTRAND (s) replik:
          </note>
          <note>
            Herr talman! Jag tror att vi är helt överens om att det absolut
            viktigaste är att det blir en så bra kvalitet som möjligt i vården.
            Det är kvaliteten som är det viktigaste. Då menar jag och håller
            med dig, Bertil, om att vi i många fall kanske måste hitta nya
            vägar och att man måste driva entreprenörskap mot varandra för
            att på så sätt hitta den billigaste och effektivaste lösningen.
            Vi är helt överens om det. I vissa verksamheter kanske det ibland
            kan vara bra att det finns en morot. Jag håller helt med om det.
            Men det jag menar är att engagemang också kan finnas på annat
            sätt än att det bara handlar om att tjäna så mycket pengar som
            möjligt.
          </note>
          <note>
            Vi diskuterade tidigare i debatten i dag detta med social ekonomi.
            Jag tror att det finns andra drivkrafter som kan skapa ett engagemang,
            att man vill bedriva något ur solidaritetssynpunkt och annat.
            Jag tror alltså att det finns andra drivkrafter än bara vinstmaximeringen.
          </note>
          <note>
            Men sedan håller jag med om att vi måste effektivisera vården.
            Däremot vill vi inte ha ett system som bygger på privata sjukförsäkringar.
            Något som också är viktigt att tänka på i vårddebatten, för detta
            har blivit en vårddebatt nu, är att man måste utgå från prioriteringar.
          </note>
          <note>
            Anledningen till att S:t Görans sjukhus gick så in i
          </note>
          <note>
            Norden bra berodde på att man sköt till hur mycket pengar som
            helst. Man satte aldrig något stopp utan sade: Vi fyller på med
            lite extra pengar här för att ta bort köerna. Men man prioriterade
            aldrig. Det var inget långsiktigt tänkande, för nu är det invånarna
            i
          </note>
          <note>
            Stockholm som får betala det ett par år framöver.
          </note>
          <note>
            Jag menar att vi måste ha en långsiktighet och att vi hela tiden
            ska sätta kvaliteten i första rummet. Jag är helt med på att vi
            kanske måste se det med en bredare vy, men jag tror inte att det
            är vinstintresset som hela tiden ska styra.
          </note>
          <note type="speaker">
            Anf. 169 MARTIN ANDREASSON (fp) replik:
          </note>
          <note>
            Herr talman! Johan Löfstrand går in på väldigt allmänna resonemang
            om vinstintressets betydelse i ekonomin. Här finns ett väldigt
            egendomligt ord som svävar över resonemanget, och det är ordet
            vi. Det viktigaste är inte att vi vinstmaximerar utan att vi skapar
            kvalitet inom omsorgen och vården, säger
          </note>
          <note>
            Johan Löfstrand. Och det är naturligtvis vår uppgift som politiker
            att se till att vi får så hög kvalitet som möjligt för de skattemedel
            som väljarna har ställt till vårt förfogande. Då ser vi det inte
            som nödvändigt i alla lägen att maximera vinsten, säger Johan
          </note>
          <note>
            Löfstrand vidare. Då kan vi skapa en ny aktiebolagsform.
          </note>
          <note>
            Poängen är att det inte är vi, det vill säga politikerna, som
            ska starta dessa företag och dessa alternativ till offentligt
            bedrivna verksamheter, utan det är företagarna. Det vi ska göra
            är att bevaka kvalitetsintresset inom den offentligt finansierade
            verksamheten. Ifall utförarna sedan väljer att organisera verksamheten
            på det ena eller det andra sättet är en mer sekundär fråga i förhållande
            till ifall de kan klara de högt ställda kvalitetskrav som finns.
            Här tycker jag att Socialdemokraterna ofta blandar ihop stat och
            samhälle och gör allting till ett sorts kollektivt vi.
          </note>
          <note>
            Sedan är Johan Löfstrand ledsen över att de borgerliga partierna
            klagar på regelförenklingsarbetet och på Simplexenheten på Näringsdepartementet.
          </note>
          <note>
            Min fråga till Johan Löfstrand är: Anser Johan
          </note>
          <note>
            Löfstrand att Simplexarbetet går bra?
          </note>
          <note type="speaker">
            Anf. 170 JOHAN LÖFSTRAND (s) replik:
          </note>
          <note>
            Herr talman! Om vi nu har en situation där marknaden och individen
            i samhället själva ska bestämma hur företagen eller vi - jag kanske
            också kan vara företagare - ska jobba, så frågar jag mig varför
            vi inte då ska ge dem eller oss möjlighet till en ny associationsform
            där vi skapar vissa regleringar efter hur vinsten ska fördelas
            i företaget. Varför ska vi inte ge dem den friheten?
          </note>
          <note>
            Borgerligheten har ju gång på gång sagt att det är så oerhört
            tråkigt att vi socialdemokrater och andra sätter upp regler, därför
            att det måste ju vara friheten som ska styra och alla måste få
            bestämma själva.
          </note>
          <note>
            Varför ska vi då inte kunna utreda frågan? Det kanske visar sig
            att den här typen av bolagsform är helt värdelös. Det som jag
            tycker är så sorgligt är att vi inte ens ger det en chans att
            låta utreda frågan. Jag menar att det finns en skillnad mellan
            den nuvarande aktiebolagslagen och de förändringar man vill göra.
            Jag säger inte att vi behöver skapa en helt ny associationsform,
            utan jag menar att vi kanske ska införa vissa direktiv som gör
            att vi kan ställa vissa krav på ägarna så att de inte kan ta ut
            hela eller delar av vinsten. Jag kan inte svara på hur förslaget
            ska utformas, men frågan måste kunna utredas för att människor
            i framtiden ska kunna välja den företagsformen om de vill.
          </note>
          <note type="speaker">
            Anf. 171 MARTIN ANDREASSON (fp) replik:
          </note>
          <note>
            Herr talman! När jag lyssnar på Johan Löfstrand blir jag lite
            vemodig, för jag undrar ifall han egentligen har läst direktiven.
            Direktiven handlar inte om att pröva frågan. Utredaren har fått
            i uppdrag att ta fram ett lagförslag, punkt. Det ska tas fram
            ett lagförslag.
          </note>
          <note>
            Sedan tycker jag att Johan Löfstrand för ett lite avslöjande
            resonemang när han säger att det handlar om att ge företagarna
            friheten att kunna välja en associationsform som i praktiken innebär
            att det är förbjudet att disponera vinsten på det sätt ägarna
            vill.
          </note>
          <note>
            Men vad som senare framkommer är att det handlar om att myndigheterna,
            staten och kommunerna ska kunna förbjuda andra aktiebolagsformer
            inom vissa typer av verksamheter genom att ställa krav på att
            man inte får lov att ta ut vinsten.
          </note>
          <note>
            Jag menar att det är som till exempel Bertil Kjellberg här tidigare
            har sagt. Låt oss nu tänka oss att vi har en offentligt finansierad
            verksamhet med höga kvalitetskrav där en ny utförare kommer på
            ett billigare och effektivare sätt att utföra verksamheten och
            det därmed uppstår en vinst. Vari ligger problemet?
          </note>
          <note>
            Kvalitetskraven är uppfyllda. Dessutom, värt att märka, innebär
            incitamentet till vinst att effektiviteten synliggörs också för
            beställaren. Det ger naturligtvis möjlighet för staten, kommunen,
            landstinget eller vad det nu är att i ett senare skede, när det
            är dags att omförhandla entreprenaderna, beakta att verksamheten
            tydligen har kunnat effektiviseras, vilket förstås är en fördel
            att känna till när man ska förhandla fram en ny entreprenadperiod.
          </note>
          <note>
            Vari ligger problemet med att det finns en möjlighet att ta ut
            och disponera vinst i offentligt finansierad tjänst som uppfyller
            högt ställda kvalitetskrav?
          </note>
          <note type="speaker">
            Anf. 172 JOHAN LÖFSTRAND (s) replik:
          </note>
          <note>
            Herr talman! På den frågan kan jag svara att det finns inget
            problem. Jag tycker att man kan ta ut vinst i offentlig verksamhet.
            Men det jag undrar är varför man inte ska ha möjlighet att utreda
            den här frågan.
          </note>
          <note>
            Inom vissa specifika områden kanske man ska kunna sätta upp regler
            för hur mycket vinst man ska ta ut.
          </note>
          <note>
            I landstinget i Östergötland till exempel hade man en väldigt
            lång kö till gråstarrsoperationer. Man hittade ett företag som
            kunde utföra dem väldigt billigt.
          </note>
          <note>
            Man köpte upp den tjänsten. Jag är helt övertygad om att företaget
            gick med en viss liten vinst. Företaget skapade en väldigt stor
            samhällsnytta. Jag tycker att det är helt okej.
          </note>
          <note>
            Men frågan nu handlar inte om huruvida vi tycker att det är okej
            med vinstdrivande företag inom offentlig sektor eller inte utan
            om huruvida vi ska utreda om vi ska ha en bolagsform som ska ge
            möjlighet att reglera hur mycket vinst ett företag ska få ta ut.
          </note>
          <note>
            Och jag tycker att en utredning ska få fortgå.
          </note>
          <note type="speaker">
            Anf. 173 ULF HOLM (mp):
          </note>
          <note>
            Herr talman! Enkla regler för småföretagen och ett gynnsamt småföretagarklimat
            kan jag helt och hållet ställa upp på, och det pågår ju ett arbete
            i
          </note>
          <note>
            Simplexgruppen för att försöka förenkla.
          </note>
          <note>
            Jag kan inte förstå varför detta ska stå i kontrast till att
            utveckla nya associationsformer som till exempel sociala kooperativ.
            Jag tycker att det finns en bra skrivning i majoritetsförslaget
            om sociala kooperativ, företag som arbetar med människor som har
            svårt att komma ut på den reguljära arbetsmarknaden.
          </note>
          <note>
            Det är något som vi kan stödja. Det kommer snart ett förslag
            om detta, och jag är därför helt nöjd med den text som nu finns
            i majoritetsskrivningen.
          </note>
          <note>
            När det gäller den mer omdiskuterade utredningen om icke vinstutdelande
            verksamhet är det viktigt att man utreder detta och tar fram lagförslag.
            Jag tycker inte att det är vettigt att vinstmaximeringen ska finnas
            i all verksamhet. Ett förslag om detta ska presenteras i höst
            och då får vi titta på det. Det måste också ut på lagrådsremiss.
          </note>
          <note>
            Bakgrund till att det finns en utredning är att frågan varit
            omdiskuterad. Vi måste alltså få klarhet i om det i nuvarande
            lagstiftning är möjligt med vinstutdelande verksamhet eller inte.
            Vissa hävdar att det inte är möjligt och nu hävdar somliga i kammaren
            att det är möjligt. Därför ser en utredning över detta, och vi
            får väl se vad förslaget blir.
          </note>
          <note>
            Personligen tror jag att man skulle behöva göra en helt ny bolagsform,
            men utredaren som presenterade ett utkast i höstas menade att
            man bara skulle göra en viss förändring i nuvarande aktiebolagslag.
            Det är bra, då får vi det på papperet! Det kanske finns fler förslag
            som kommer den 15 september i år. I så fall får vi titta på dem.
            Enligt mitt sätt att se verkar diskussionen i dag något överflödig.
          </note>
          <note>
            När det gäller frågan om näringsförbud har Barbro
          </note>
          <note>
            Feltzing från Miljöpartiet skrivit en motion där hon tar upp
            frågan om konkurs. Vi menar att det får vara någon måtta på hur
            många gånger man ska få starta ett företag och göra konkurs. Det
            kan inte vara sunt att man får hålla på hur många gånger som helst.
            I så fall måste personen betecknas som oseriös. Jag tycker att
            det är vettigt att begränsa möjligheterna att bedriva näringsverksamhet
            om man inte kan följa gällande lagstiftning utan gör konkurs efter
            konkurs.
          </note>
          <note>
            Jag är mycket nöjd med att det nu kommer att presenteras ett
            förslag där man tittat över hela den samlade lagstiftningen. Förslaget
            presenteras den sista december i år. Därmed är jag också nöjd
            med utskottets skrivning och yrkar alltså bifall till utskottets
            förslag.
          </note>
          <note type="speaker">
            Anf. 174 BERTIL KJELLBERG (m) replik:
          </note>
          <note>
            Herr talman! Jag reagerade när Ulf Holm pratade om näringsförbud
            och sade att det faktum att man har försatts i konkurs ett antal
            gånger skulle medföra att man är en oseriös företagare. Så är
            inte fallet.
          </note>
          <note>
            Det finns många företagare med ett antal konkurser bakom sig
            som är i högsta grad seriösa. Antalet konkurser har ingenting
            att göra med varför företag går i konkurs. Det kan finnas otaliga
            skäl till varför företag går i konkurs. Det kan handla om sviktande
            marknader eller man kan vara beroende av en stor kund som sviktar.
            Man ska därför vara väldigt försiktig med att måla ut de företagare
            som går i konkurs som oseriösa.
          </note>
          <note type="speaker">
            Anf. 175 ULF HOLM (mp) replik:
          </note>
          <note>
            Herr talman! Jag kan hålla med om det. Därför är det också viktigt
            Ekobrottsmyndigheten, Patent- och registreringsverket och Riksskatteverket
            gemensamt ser över just den problematiken.
          </note>
          <note>
            Men nog borde man höja på ögonbrynen när en person kan starta
            företag efter företag som sedan går i konkurs. Det kan ju finnas
            organiserad brottslighet bakom detta. Man kan inte utesluta det,
            även om man inte heller ska utgå från att så är fallet. Där kan
            jag hålla med Bertil Kjellberg.
          </note>
          <note>
            Vi får väl återkomma till denna fråga när förslaget presenteras
            den sista december i år.
          </note>
          <note type="speaker">
            Anf. 176 RAIMO PÄRSSINEN (s):
          </note>
          <note>
            Herr talman! Det har varit en något förvirrad debatt om utredningen
            om icke vinstdrivande företag.
          </note>
          <note>
            Jag förstår att moderater, marknadsliberaler och kristdemokrater
            säger att vi inte behöver den utredningen eftersom frågan är genomgripande
            ideologisk.
          </note>
          <note>
            Jag tycker att Bertil Kjellberg blandar äpplen och päron för
            det handlar inte om ett arvode till en advokat eller något kommunalt
            bolag.
          </note>
          <note>
            Anledningen till att utredningen har kommit till stånd är behovet
            av att kunna se till att offentlig verksamhet inte ska falla i
            händerna på kapitalstarka stora börsnoterade företag. Vi vet att
            de har stora avkastningskrav. Dessa marknadslösningar prövas i
            andra länder, och vi ser resultatet av dem. Skillnaden mellan
            Sverige och de andra länderna är att vi har en mycket jämnare
            fördelad välfärd.
          </note>
          <note>
            I kommunala bolag går överskottet tillbaka till skattekollektivet,
            vilket också är tanken eftersom det finns fördelar med bolagsformen
            aktiebolag både när det gäller styrning och ledning. Därför kan
            man använda en sådan ny associationsform, som utredningen syftar
            till, för att driva just de företagen. Men man måste hela tiden
            tillgodose kravet på att överskottet går tillbaka till företagen.
          </note>
          <note>
            Vi gör helt enkelt inte samma analys från socialdemokratiskt
            och borgerligt håll. För att man ska kunna maximera avkastningen
            måste det ibland gå ut över verksamheten. I och för sig förstår
            jag det om man som moderaterna föreslår vill gå in och riva upp
            till exempel arbetsrätten och kollektivavtalen för att släppa
            arbetsmarknaden totalt fri. Då kan man hålla igen villkoren för
            löntagarna och på så vis också maximera vinsten.
          </note>
          <note>
            Därför ser vi detta som en genomgripande ideologisk skiljelinje
            mellan oss och er. Vi vill dock samtidigt kunna använda oss av
            de fördelar som finns med själva driftsformen, så att vi kan kombinera
            dem båda. Detta vill jag säga som ett klargörande. Det handlar
            inte om de små bolagen som finns på entreprenad i kommuner och
            landsting. Det handlar om att mot de stora drakarna och deras
            avkastningskrav kunna freda det som är gemensamt solidariskt finansierat.
          </note>
          <note type="speaker">
            Anf. 177 BERTIL KJELLBERG (m):
          </note>
          <note>
            Herr talman! Vi kan väl vara ense om att vård, skola och omsorg
            ska finansieras gemensamt. Den diskussionen tror jag inte att
            vi behöver ta.
          </note>
          <note>
            Den som är i behov av en höftledsoperation eller behöver en kranskärlsoperation
            skulle inte ha så mycket emot att ett kapitalstarkt stort börsföretag
            tillhandahöll den vården om den finansierades över skattemedel.
            Det kan inte vara driftsformen, alltså om det är ett börsföretag
            eller någon annan som driver verksamheten, som är det väsentliga.
            Det väsentliga ska vara hög kvalitet och gemensam finansiering.
            Det är det viktiga. Om ett kapitalstarkt börsföretag kan tillhandahålla
            vården på ett prisvärt sätt kan det inte vara någonting fel i
            det.
          </note>
          <note>
            Jag kan inte undlåta att kommentera Raimo Pärssinen när han säger
            att vi vill släppa lönebildningen fri. Vilka är det som har de
            sämsta lönerna i dag? Jo, de som jobbar i landstingssfären. De
            får bära hundhuvudet för den organisationsform vi har i dag.
          </note>
          <note type="speaker">
            Anf. 178 RAIMO PÄRSSINEN (s):
          </note>
          <note>
            Herr talman! Visst är det så, men om man tittar på lönerna så
            finns det många lågavlönade också på den privata sidan. Här kan
            vi, om vi så önskar, gå in i en jämställdhetsdiskussion.
          </note>
          <note>
            Om man tittar på länder som har dessa marknadslösningar, med
            stora skillnader mellan det som sköts av stora kapitalstarka bolag
            och det som är offentligt finansierat, ser vi att skillnaderna
            är stora också i kvaliteten.
          </note>
          <note>
            I dessa länder är faktiskt löneskillnaderna väldigt stora bland
            dem som jobbar på den privata sidan eller åt det gemensamma trots
            den fria lönebildningen eller de fria marknadskrafterna när det
            gäller utbud av arbete. Bertil Kjellberg kan inte hitta exempel
            på andra länder där lönerna är jämnare därför att man har fri
            konkurrens. Det är inte så.
          </note>
          <note type="speaker">
            Anf. 179 BERTIL KJELLBERG (m) replik:
          </note>
          <note>
            Herr talman! Jag kan bara konstatera att det är tack vare konkurrensen
            om personalen som sjuksköterskorna har lyckats få upp sina löner.
            De har fått en andra arbetsmarknad att tillgå. Det är väl ett
            gott exempel på vad konkurrens kan ge när det gäller lönebildningen
            framför allt för kvinnor.
          </note>
          <note type="speaker">
            Anf. 180 RAIMO PÄRSSINEN (s) replik:
          </note>
          <note>
            Herr talman! Då menar Bertil Kjellberg att lönerna bland de kommunalt
            anställda skulle stiga om allt privatiserades. Är det detta han
            säger? Det tror inte jag. Jag tror faktiskt inte att lösningen
            ligger i att släppa fram mer konkurrens. Det är inte det som vi
            vill. Vi ska gemensamt och solidariskt finansiera detta. Men vi
            måste också se till att så att säga hålla i detta för att kunna
            klara av marknadskrafterna, det vill säga att det är ett gemensamt
            åtagande för oss att se till att de som är offentligt anställda
            också kommer att få högre relativlöner i framtiden. Det klarar
            inte den fria marknaden. Det ser vi på område efter område. Men
            det kan vi klara om vi gör det gemensamt.
          </note>
          <note>
            Det är därför som vi säger nej till att släppa marknadskrafterna
            fria vilket ni på den borgerliga kanten föreslår.
          </note>
          <note type="speaker">
            Anf. 181 MARTIN ANDREASSON (fp) replik:
          </note>
          <note>
            Herr talman! Raimo Pärssinen höll ett brandtal om kapitalstarka
            börsnoterade företag som låter vinstmaximeringen gå ut över verksamheten,
            pressar ned lönerna och försämrar arbetsrätten, och jag vet inte
            allt vad som kom upp under anförandet.
          </note>
          <note>
            Jag tycker kanske att Raimo Pärssinen borde vara något mer ödmjuk
            i tonfallet med tanke på en stor arbetstagargrupp som exempelvis
            Kommunals medlemmar. När man frågar dem visar det sig där finnas
            en stor andel som är positiv till att man har fått flera olika
            alternativ, att man har fått privata utförare som arbetar på jämlika
            villkor som de offentliga.
          </note>
          <note>
            Jag vill återgå till exemplet med S:t Görans Sjukhus här i Stockholm
            som övergick i privat regi för några år sedan. Där är personalen
            nöjdare. Man anser sig ha fått bättre arbetsmiljö och bättre arbetsorganisation.
            Också patienterna är nöjdare, verksamheten bedrivs effektivt,
            och man har kunnat göra stora förbättringar.
          </note>
          <note>
            Frågan återkommer: Är det viktigaste kvaliteten på verksamheten,
            eller är det viktigaste att man ska hindra företag från att kunna
            gå med vinst och i så fall disponera över verksamheten?
          </note>
          <note>
            Jag kan inte undgå att bli lite bekymrad när en person som Raimo
            Pärssinen gör sig ovetande om det faktum att om en arbetstagare
            bara har en enda tänkbar arbetsgivare att vända sig till tar man
            ju ifrån arbetstagaren möjligheten att höja sin lön genom att
            kunna gå till en annan arbetsgivare. Det är precis det som har
            hänt med sjuksköterskorna. Det är precis det som gör att sjuksköterskorna
            också i offentlig tjänst har fått upp sina löner rejält, därför
            att landstingen har behövt följa efter de privata utförarna för
            att kunna behålla sin personal. Och det är precis det som bland
            annat Bertil Kjellberg har varit inne på och som Raimo Pärssinen
            verkar ovetande om.
          </note>
          <note type="speaker">
            Anf. 182 RAIMO PÄRSSINEN (s) replik:
          </note>
          <note>
            Herr talman! Först ska jag ta upp det sista. Varför vill inte
            Martin Andreasson ställa upp tillsammans med mig och övriga och
            se till att finansieringen av den offentliga verksamheten är tillräckligt
            bra och att arbetsinnehållet är så bra och att det är så bra organiserat
            att detta blir eftertraktade jobb på ett annat sätt och att vi
            kan höja lönerna och förbättra villkoren?
          </note>
          <note>
            Det kan vi faktiskt göra. Men det krävs då att det finns politiska
            beslut bakom detta. I stället hänvisar
          </note>
          <note>
            Martin Andreasson hela tiden till marknadslösningar och pekar
            på sjuksystrarna där det har varit arbetskraftsbrist och att det
            är därigenom som de har höjt lönerna eftersom de har gått till
            privata bolag.
          </note>
          <note>
            Det handlar om ett stort kollektiv som vi gemensamt ska ta ansvar
            för, och det kommer marknadskrafterna aldrig att kunna göra själva.
          </note>
          <note>
            Jag förstår inte heller resonemanget. Varför säger man nej till
            att utreda frågan om icke vinstutdelande företag? Om det finns
            en enhet inom en kommun som vill bilda ett sådant bolag där vi
            vet att vinsten kan gå tillbaka till företaget, men som icke är
            vinstutdelande, varför skulle Martin Andreasson eller Bertil Kjellberg
            vara kategoriskt emot det? Varför skulle man inte kunna ge den
            möjligheten? Det förstår inte jag.
          </note>
          <note type="speaker">
            Anf. 183 MARTIN ANDREASSON (fp) replik:
          </note>
          <note>
            Herr talman! Jag ska svara på Raimo Pärssinens sista fråga. Det
            är just det som redan är möjligt. Det är just det som aktiebolagslagen
            redan ger utrymme för. Det finns inget hinder för den som vill
            bilda ett aktiebolag att själv bestämma att detta bolags eventuella
            överskott ska gå tillbaka till verksamheten helt eller delvis.
            Det finns inget behov av en utredning såvitt man inte vill använda
            den som ett politiskt instrument för att inom delar av offentligt
            finansierad verksamhet göra det svårare för privata aktörer att
            komma in helt enkelt därför att de är privata företag som kan
            ha ett vinstintresse.
          </note>
          <note>
            Jag kommer tillbaka till frågan: Vad är viktigast, är det kvaliteten
            på det som blir utfört eller är det att hindra någon att ha möjlighet
            att ta ut vinst från en verksamhet?
          </note>
          <note type="speaker">
            Anf. 184 RAIMO PÄRSSINEN (s) replik:
          </note>
          <note>
            Herr talman! Nu när vi vill utreda denna mellanform eller nya
            form förstår jag fortfarande inte varför
          </note>
          <note>
            Martin Andreasson kategoriskt skulle säga nej till det.
          </note>
          <note>
            Han säger att det redan finns en aktiebolagslag. Men om man vill
            kombinera dessa saker och tycker att det är en bra och effektiv
            styrform men vill garantera att avsättningen hela tiden går tillbaka
            till verksamheten, låt oss då låta denna möjlighet finnas. Vi
            kan ge denna möjlighet från riksdagen.
          </note>
          <note>
            Naturligtvis är det kvaliteten som är viktig. Men varför är det
            så viktigt för marknadsliberalerna att låta stora börsnoterade
            företag med avsevärda vinstkrav komma in och låta delar av skattepengarna
            gå ned i aktieägarnas fickor? Låt oss vara överens om att det
            är kvaliteten som är viktig. Och för att kunna klara detta vill
            vi skapa eller åtminstone utreda en ny associationsform. Det säger
            ni nej till. Det är oförståeligt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 mars.)
          </note>
          <note>
            20 § Förvärv av stöldgods i god tro
          </note>
          <note>
            Föredrogs lagutskottets betänkande 2002/03:LU11
          </note>
          <note>
            Förvärv av stöldgods i god tro (prop. 2002/03:17).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 20 mars.)
          </note>
          <note>
            21 § Familjehemsvård
          </note>
          <note>
            Föredrogs socialutskottets betänkande 2002/03:SoU10
          </note>
          <note>
            Familjehemsvård (förs. 2002/03:RR8 delvis).
          </note>
          <note type="speaker">
            Anf. 185 CHRISTER ENGELHARDT (s):
          </note>
          <note>
            Herr talman! Varje barn som kommer till världen har rätt till
            en god start i livet med rätt till en trygg uppväxt.
          </note>
          <note>
            De flesta av oss har kanske en tydlig och klar syn på familjens
            roll och betydelse i samhällslivet - familjen som navet i livet
            för vuxna och barn, den fasta punkten i tillvaron, en grupp med
            starka band som lever tillsammans i vått och torrt, äter tillsammans,
            reser tillsammans, ser på TV tillsammans, familjen som klarar
            konflikter och hjälps åt med praktiska sysslor, familjen som barnets
            trygghet i livet.
          </note>
          <note>
            Men för många barn i vårt land är verkligheten en annan, där
            mängder av problem tillhör vardagen. Man kan räkna med att knappt
            20 000 barn i Sverige växer upp och får vård och omsorg i samhällets
            regi på grund av att otryggheten och rentav fysiska och psykiska
            hot mot barnet har tvingat oss alla, i form av samhällets socialtjänst,
            att ta över ansvaret för barnet från de biologiska föräldrarna.
          </note>
          <note>
            Även om det är ett stort ingrepp i familjens eget liv har ett
            omhändertagande av barn som far illa ett stöd i barnens egen globala
            lagbok: barnkonventionen. Utifrån barnets bästa pekar konventionens
            artikel 20 på att barn i vissa situationer faktiskt inte kan tillåtas
            stanna kvar i en miljö som inte är bra för dem.
          </note>
          <note>
            När samhället tvingas ingripa och ta till en så drastisk åtgärd
            som att flytta ett barn från det egna hemmet är det viktigt att
            en så familjeliknande vård som möjligt kan erbjudas. Därför bör
            familjehem vara det vanligaste vid en placering.
          </note>
          <note>
            Det är ett stort ansvar och det kräver en väl utvecklad organisation
            att ge varje barn den bästa starten i livet, även om man måste
            växa upp i familjehem eller på institution. Därför är det mycket
            angeläget att ta alla signaler om brister i vårt omhändertagande
            av barn och ungdomar på mycket stort allvar.
          </note>
          <note>
            Trots höga mål och ambitioner att skapa det bästa för barnen
            finns det, tyvärr, brister. Riksdagens revisorer lyfter fram några
            sådana punkter. Det handlar om
          </note>
          <note>
            · familjebarns skolgång,
          </note>
          <note>
            · om att andelen placerade tonåringar som bryter samman är hög,
          </note>
          <note>
            · om att alltfler placeras på institution i stället för i familjehem,
          </note>
          <note>
            · om att socialtjänsten inte lever upp till lagens krav på hur
            barnavårdsutredningar ska vara utformade och
          </note>
          <note>
            · om att man sällan är strukturerad i sina metoder att följa
            hur ett placerat barn utvecklas.
          </note>
          <note>
            Herr talman! I den ersättning för barnets eget hem som familjehemmet
            utgör finns det enligt såväl revisorernas som socialutskottets
            mening skäl för staten att ta ett ökat ansvar för en positiv utveckling
            av verksamheten.
          </note>
          <note>
            I det här sammanhanget vill socialutskottet betona att uppdraget
            bör vara heltäckande. Det krävs en mer långsiktig strategi för
            att kunna utveckla vården och för att kunna komma till rätta med
            de allvarliga brister som lyfts fram av Riksdagens revisorer.
            Det är angeläget att utredningsarbetet bedrivs skyndsamt.
          </note>
          <note>
            Herr talman! Riksdagens revisorer och flera remissinstanser pekar
            på ett stort problem: bristen på familjehem. För att göra det
            möjligt för unga som behöver vård och uppväxt i ett familjehem
            är det, menar socialutskottet, angeläget att öka insatserna när
            det gäller att rekrytera bra familjehem.
          </note>
          <note>
            Jag ser positivt på att det görs en satsning för att underlätta
            för kommunerna att rekrytera fler familjehem. En sådan satsning
            handlar bland annat om att öka allmänhetens kunskaper om vad det
            innebär att ta emot ett barn i sin familj. Det är också viktigt
            att denna satsning ska genomföras i nära samarbete med kommunerna
            och genom ett utvecklat regionalt samarbete mellan kommuner för
            rekrytering av familjehem då den lokala kompetensen är viktig.
          </note>
          <note>
            Utöver detta pekar socialutskottet bland annat på att dokumentations-
            och uppföljningsinstrumenten behöver förbättras och på att de
            metoder som används för att utreda och utbilda blivande familjehem
            behöver utvärderas. En satsning på forskning om familjehemsvårdens
            effekter vore enligt utskottets mening också önskvärd.
          </note>
          <note>
            För mig som socialdemokrat handlar detta viktiga betänkande i
            grunden om hur vi skapar bästa möjliga uppväxt för alla de barn
            och ungdomar som tvingats flytta från sitt hem och i stället leva
            i en annan familj.
          </note>
          <note>
            Därför är riksdagens beslut i ärendet viktigt.
          </note>
          <note>
            Herr talman! Det är glädjande att ett enigt socialutskott ställer
            sig bakom Riksdagens revisorers förslag. Utskottet påpekar att
            regeringen nyligen tillkännagivit sin avsikt att tillkalla en
            utredning för att genomföra en samlad syn av den sociala barn-
            och ungdomsvården samt presentera en nationell handlingsplan på
            området. Med delvis bifall till revisorernas förslag och till
            fyra motionsyrkanden föreslår utskottet ett tillkännagivande till
            regeringen om den kommande utredningens uppdrag.
          </note>
          <note>
            Med detta, herr talman, yrkar jag bifall till socialutskottets
            förslag i betänkande nr 10.
          </note>
          <note>
            Anf. 186 MAGDALENA ANDERS-
          </note>
          <note>
            SON (m):
          </note>
          <note>
            Herr talman! Enligt Socialstyrelsen finns det i dag
          </note>
          <note>
            14 000 barn och ungdomar som har sitt boende, sin vård och sitt
            stöd någon annanstans än i sin egen familj.
          </note>
          <note>
            Varenda placering av ett sådant här barn som inte fungerar eller
            som inte slår väl ut är ett misslyckande
          </note>
          <note>
            - ett misslyckande för många inblandade parter men framför allt
            för det barn eller den ungdom som det handlar om. Den familjehemsvård
            som vi i dag talar om berör drygt 70 % av de 14 000 placerade
            barnen.
          </note>
          <note>
            I början av 90-talet granskades familjehemsvården av Riksdagens
            revisorer. Då konstaterade man att insatserna från samhället vad
            gäller tillsyn, utbildning, stöd och handledning var bristfälliga.
            Det gällde både på central och på regional och lokal nivå. Då
            är det särskilt trist att behöva konstatera att det fortfarande,
            trots de slutsatser som revisorerna då drog, finns stora problem
            inom familjehemsvården.
          </note>
          <note>
            Skolgången fungerar dåligt. Placeringar bryter samman - nästan
            hälften av tonårsplaceringarna fungerar inte. Institutionsvården
            ökar kraftigt, och socialtjänsten lever inte upp till lagstiftningens
            krav. Det är sannerligen besk kritik som framförs!
          </note>
          <note>
            Om vi inte tar de här problemen på allvar och försöker lösa dem
            står vi i framtiden inför gigantiska bekymmer med människor som
            inte har hittat sin roll i livet!
          </note>
          <note>
            Vid sidan av detta kan man konstatera att det tillkommer nya
            grupper av barn och ungdomar som vi inte riktigt klarat ut hur
            vi ska förhålla oss till. Socialstyrelsen talar exempelvis om
            flickor från patriarkala förhållanden, om könsstympade barn och
            om barn som begår brott mot barn. Det här är annorlunda, och det
            ställer väldigt stora krav på de personer och de familjer som
            ska gå in och vara stödjande och fostrande för dem som har den
            här sortens, eller liknande, svårigheter att brottas med.
          </note>
          <note>
            Riksdagens revisorer har också granskat själva tillsynen av familjehemsvården.
            Också denna visar på stora brister.
          </note>
          <note>
            De statliga tillsynsmyndigheterna - Socialstyrelsen och länsstyrelserna
            - har sedan mitten av 90-talet inte i någon större utsträckning
            ägnat sig åt att kontrollera hur socialtjänsten sköter familjehemsvården.
          </note>
          <note>
            De tillsynsinsatser som har genomförts gäller nästan bara enskilda
            ärenden. Det är nog ingen överdrift att säga att man troligen
            har fog att misstänka att det är så kallade brandkårsutryckningar
            som det i de fallen handlar om.
          </note>
          <note>
            Jag tycker att det är alarmerande att bara 5 % av landets socialtjänstsenheter,
            inklusive dem på kommundelsnivå, har erfarenhet av att länsstyrelsen
            på alldeles eget initiativ har kontrollerat familjehemmen under
            2001.
          </note>
          <note>
            Revisorerna bedömer att man i de flesta kommuner inte har gjort
            någon generell kontroll av hur familjehemsvården hanterats sedan
            mitten av 90-talet.
          </note>
          <note>
            Herr talman! I det här sammanhanget är det på sin plats att lyfta
            fram det moderata förslaget om en särskild tillsynsverksamhet.
            Som framgår av handlingarna har de moderata ledamöterna i socialutskottet
            avgett ett särskilt yttrande. Där erinrar vi om att vi tidigare
            uttalat att vi anser att länsstyrelsernas och
          </note>
          <note>
            Socialstyrelsens tillsynsverksamheter bör bilda en statlig oberoende
            tillsynsmyndighet. Denna myndighet ska ta hand om tillsynen inom
            hela vård- och socialtjänstsområdet.
          </note>
          <note>
            Med en sådan lösning skulle vi kunna avhjälpa problemen både
            med de dubbla roller som Socialstyrelsen i dag har och med den
            otydliga gränsdragningen mellan Socialstyrelsen och länsstyrelsernas
            verksamheter.
          </note>
          <note>
            Den tillsynsmyndighet som vi föreslår ska ackreditera nya vård-
            och omsorgsgivare, kvalitetssäkra vård och omsorg och genomföra
            regelbunden medicinsk revision och en övergripande tillsyn. Myndigheten
            ska också vara den instans som allmänheten kan vända sig till
            med klagomål, vilket sannerligen kan behövas.
          </note>
          <note>
            Dessutom: Den tillsyn som utförs ska ske på lika villkor, oavsett
            om verksamheten bedrivs privat eller om den bedrivs i offentlig
            regi.
          </note>
          <note>
            Herr talman! Det är vår förhoppning att en sådan här särskild
            tillsynsmyndighet inom en mycket snar framtid ser dagens ljus.
          </note>
          <note>
            I övrigt yrkar jag bifall till utskottets förslag i betänkandet.
          </note>
          <note type="speaker">
            Anf. 187 MARITA ARONSON (fp):
          </note>
          <note>
            Herr talman! Vi har från Folkpartiet inte väckt någon egen motion
            i det här ärendet. Vi tycker att revisorernas förslag och det
            förslag som utskottet har lagt är bra. Det är bra att det kommer
            att leda fram till en analys på ett genomgripande sätt och en
            nationell handlingsplan för den sociala barn- och ungdomsvården.
          </note>
          <note>
            Familjehemsvården är väldigt viktig, och familjehemmen gör en
            värdefull insats för barn och ungdomar som är i behov av den vården.
            Samtidigt är det en svår situation, när barn ska skiljas från
            sina föräldrar och flyttas över till en annan familj. Det är många
            psykologiska moment som är svåra och som kräver hög kompetens.
          </note>
          <note>
            Revisorerna påtalar flera och stora brister i vården. Jag tycker
            att det är viktigt att regeringspartiet tar till sig detta. Det
            här har man påtalat vid tidigare revision, och man har inte sett
            att bristerna har rättats till. Det är i alla fall väldigt lite
            som har gjorts.
          </note>
          <note>
            Revisorerna vill titta på en långsiktig utveckling av arbete
            med den här typen av vård. Man vill ha en uppföljning och utvärdering
            av familjehemsvården.
          </note>
          <note>
            Över huvud taget finns det väldigt lite av den typen av forskning
            gjord på området.
          </note>
          <note>
            Det har också talats om att det är svårt att rekrytera. Man kan
            fråga sig om det är en statlig fråga: Ska vi syssla med det här
            i riksdagen? Jag tror att det behövs statliga initiativ även om
            det är en lokal fråga.
          </note>
          <note>
            Det är också en fråga om kompetens och utbildning för både personal
            och föräldrar, som jag var inne på tidigare. Jag tror inte att
            det kan poängteras nog mycket hur viktigt det är med just den
            kompetensen och utbildningen.
          </note>
          <note>
            Jag har jobbat mycket med familjehemsvård i mitt tidigare jobb
            och har genom åren sett skräckexempel på hur placeringar har gjorts
            där man inte har satt barnet i centrum. Man har kanske tittat
            på de vuxnas behov, och barnet har inte fått den plats som det
            borde få i den familj som det var placerat i. Men fosterfamiljen
            har inte heller fått det stöd som den har behövt. Det beror på
            att socialtjänsten egentligen inte har haft kunskap om barns behov
            och att barnet kanske inte har fått komma till rätt familjehem.
          </note>
          <note>
            Man måste också välja familjehem som passar familjestrukturen
            och de båda familjer som ska dela på barnet. Barnet ska ju ibland
            också träffa sin biologiska familj. Jag tror att det är viktigt
            att man är noga med hur man gör dessa placeringar.
          </note>
          <note>
            Allt detta kräver kunskap, också om barns utveckling och barns
            behov i olika åldrar. Det finns brister på många ställen i vårt
            land. Det påtalar också revisorerna.
          </note>
          <note>
            Det ska också göras en kartläggning av den utveckling som pågår
            på området vad gäller en ökad professionalisering. Jag tror att
            det är viktigt att göra en sådan kartläggning. Vilka professioner
            är det som behövs? Ska arbete med familjehemsvård vara som vilket
            förvärvsarbete som helst för de föräldrar som jobbar med det,
            eller ska det bara vara ett stöd för barnet, att barnet bor i
            familjen? Barnen har förstås olika typer av behov.
          </note>
          <note>
            En sak som revisorerna tar upp, som de också har tagit upp tidigare,
            är länsstyrelsens kontrollerande roll. Det behövs en uppstyrning
            av deras sätt att agera mot familjehemmen, så att det inte bara
            gäller anmälan utan att de verkligen har en kontrollerande funktion.
            Väldigt lite har hänt.
          </note>
          <note>
            Forskning och kunskaper om familjehemsvårdens effekter är fortfarande
            väldigt dåliga. Man gör placeringar som kostar väldigt stora summor,
            men man vet egentligen inte hur mycket det hjälper barnet och
            vad som är positivt för barnet.
          </note>
          <note>
            Vi hoppas att regeringen startar en förbättring av familjehemsvården
            med konkreta förslag till förbättring så att det inte bara blir
            vackra ord, som det väldigt ofta blir, och att detta sker skyndsamt.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 188 ULRIK LINDGREN (kd):
          </note>
          <note>
            Herr talman! Under åtta år av socialdemokratiskt styre av riket
            kan vi notera att alkoholkonsumtionen har ökat under 90-talet
            och fortsatt att öka på det nya millenniet. De senaste åren har
            ökningen varit dramatisk. Narkotika och övriga droger visar också
            upp en kraftig ökning.
          </note>
          <note>
            Utöver detta har rapporterna duggat tätt de senaste åren om den
            ökade stress vi utsätter våra barn för och att barn i Sverige
            mår allt sämre. Det visar sig bland annat i allt längre köer till
            barn- och ungdomspsykiatriska mottagningar och alltfler tvångsplacerade
            barn och ungdomar.
          </note>
          <note>
            Riksdagens revisorer har valt att granska familjehemsvården,
            som är en del av den socialtjänst som är helt nödvändig för att
            kunna bjuda motstånd mot den negativa utvecklingen och belastningen
            för barn och ungdomar i Sverige.
          </note>
          <note>
            Kristdemokraterna anser att det är en välbehövlig och välkommen
            genomgång som revisorerna gör och att det är ett viktigt bidrag
            till hur vi ska utveckla ett kraftfullt stöd för barn och unga
            och deras föräldrar.
          </note>
          <note>
            Revisorerna pekar på och tycker att det är angeläget
          </note>
          <note>
            - att regeringen tar initiativ till att en nationell strategi
            utarbetas för familjehemsvårdens långsiktiga utveckling
          </note>
          <note>
            - att en ordentlig kartläggning görs av landets familjehem
          </note>
          <note>
            - att initiativ tas för en satsning som underlättar kommunernas
            arbete med att rekrytera familjehem
          </note>
          <note>
            - att villkoren förbättras för familjehem
          </note>
          <note>
            - att familjehemsföräldrar omfattas av arbetslöshetsförsäkring
          </note>
          <note>
            - att stöd ges till en metodutveckling av familjehemsvården
          </note>
          <note>
            - att tillsynen förstärks av familjehemsvården och socialtjänstens
            insatser.
          </note>
          <note>
            Vår förhoppning är att riksdagsrevisorernas rapport och utskottets
            betänkande kan bli inledningen till en utveckling och förstärkning
            av familjehemsvården.
          </note>
          <note>
            Det är också på sin plats att påpeka att familjehem i de flesta
            fall är att föredra framför institutionsvård.
          </note>
          <note>
            Det är angeläget att för barnet kompensera förlusten av föräldrar
            och söka återge nära relationer till vuxna.
          </note>
          <note>
            Trots allt ringaktande av familjen i debatten i Sverige och den
            brist på förtroende som visas familjen i politiska beslut finns
            det ändå - och det är glädjande - en bred uppslutning i kammaren
            och i utskottet kring att försöka ge barnen en familj i form av
            familjehem, att återskapa det som har gått sönder.
          </note>
          <note>
            Kristdemokraterna vill framhålla att det inte bara är viktigt
            med familjehemsvård utan att det är mycket angeläget att vi får
            en nationell strategi för all barnoch ungdomsvård.
          </note>
          <note>
            Det är ibland tvunget med den drastiska åtgärden att rycka upp
            ett barn från sin miljö och sina föräldrar för en familjehemsplacering,
            men tiden före placering måste användas genomtänkt.
          </note>
          <note>
            En väl genomtänkt strategi måste finnas i varje kommun, med inslag
            som stödpersoner, kontaktpersoner, nätverksarbete, gruppverksamheter
            för barn i riskzon med mera för att om möjligt inte behöva placera
            ett barn. Strategin måste givetvis även omfatta uppföljning av
            hur barnet har det under placering och efter, om möjligt, en avslutad
            placering.
          </note>
          <note>
            Kristdemokraterna tycker att socialutskottet har landat väl med
            det tillmötesgående som visats vår motion om familjehemsvård.
            Våra krav på en nationell strategi för hela den sociala barn-
            och ungdomsvården och en landsomfattande kampanj för att informera
            om familjehem och öka rekryteringen av familjehem har tillmötesgåtts
            genom regeringens avsikt att genomföra en utredning med en samlad
            analys av den sociala barn- och ungdomsvården med en därefter
            följande handlingsplan.
          </note>
          <note>
            I en situation med mycket begränsade ekonomiska resurser i kommunerna
            är det naturligtvis mycket angeläget med en sådan här genomgång
            för att man, om möjligt, ska kunna utveckla ett så genomtäkt och
            smart socialt arbete som möjligt på lokalplanet. Vi tycker också
            att vi har tillmötesgåtts väl genom utskottets uppslutning när
            det gäller att bifalla förslag om att ge regeringen till känna
            våra krav på en nationell strategi och en kampanj för fler familjehem.
          </note>
          <note>
            Våra krav på metodutveckling rörande stödfamiljer, kontaktpersoner,
            nätverksarbete och socialt arbete i vid mening tycker vi också
            är väl tillgodosedda genom att utskottet förutsätter att den stora
            utredningen av den sociala barn- och ungdomsvården kommer att
            belysa detta.
          </note>
          <note>
            Kristdemokraterna välkomnar givetvis också att utskottet bejakar
            Vänsterpartiets förslag om att FN:s barnkonvention, om att man
            i alla lägen ska se till barnets bästa, ska ligga till grund för
            utvecklandet av familjehemsvården och det sociala barn- och ungdomsarbetet
            i övrigt.
          </note>
          <note>
            Herr talman! Jag yrkar därmed bifall till förslaget i utskottets
            betänkande nr 10.
          </note>
          <note type="speaker">
            Anf. 189 INGRID BURMAN (v):
          </note>
          <note>
            Herr talman! Andra har före mig redovisat och talat om vilket
            enormt ingrepp det är att omhänderta ett barn och vilket ansvar
            det innebär från samhällets sida att se till att det här fungerar
            väl. Så är ju inte alltid fallet när det gäller dessa omhändertaganden.
          </note>
          <note>
            Det visar revisorernas rapport. Men innan jag går in på den vill
            jag säga att det dessbättre också finns familjehemsvård som fungerar,
            och det finns många människor som tar emot dessa barn som behöver
            både omsorg och vård och omtanke och som sköter det på ett alldeles
            utmärkt sätt.
          </note>
          <note>
            Revisorerna tittar ju på de fall då det inte fungerar, och man
            har upptäckt att det är en omfattning som är ganska skrämmande.
            Någon redovisade nyss detta med tonårsplaceringar. Det är alltså
            40-60 %
          </note>
          <note>
            som måste omplaceras. Det länder till eftertanke.
          </note>
          <note>
            Jag är ganska glad åt att det faktiskt är ett enhälligt socialutskott.
            Vi har över alla partigränser sagt att man bör ta till sig den
            kritik som redovisas i revisorernas rapport och att vi bör vidarebefordra
            den, och vi har ett tillkännagivande. Det tycker jag är bra. Det
            bör vara en bra grund för att det också ska kunna växa fram åtgärder.
            Men det lär inte göra det så fort hur mycket vi än önskar och
            hur många beslut vi än fattar i kammaren, om inte i kväll så i
            morgon.
          </note>
          <note>
            Ett problem är just detta med rekryteringen. Hur ska vi kunna
            rekrytera, så att det finns familjer som möter det enskilda barnets
            behov. Vi har i dag en etnisk mångfald i landet, och vi har det
            också bland de omhändertagna barnen. Och pojkar och flickor har
            olika problematik just för att de är pojkar eller flickor.
          </note>
          <note>
            Ska vi lyckas i framtiden med de här placeringarna måste vi kunna
            matcha barn och familj - det redovisar också Riksdagens revisorer.
            Och så vill vi placera i närmiljö, så att den viktiga kontakten
            bakåt till de biologiska föräldrarna finns om det är möjligt.
          </note>
          <note>
            Jag tycker att det är ett bra förslag i betänkandet som kammaren
            ska fatta beslut om. Jag hoppas att det blir en grund, så att
            vi kan ta det ansvar i framtiden som det faktiskt innebär att
            omhänderta barn. Tyvärr lär vi ju behöva göra det även i framtiden.
          </note>
          <note>
            Jag är naturligtvis också glad för det bemötande som Vänsterpartiets
            motioner har fått. Vi lyfter in
          </note>
          <note>
            FN:s barnkonvention och barnens perspektiv som grund när vi sedan
            ska utveckla en nationell strategi inom det här området. I debatten,
            i diskussionen och i revisorernas rapport är det ju väldigt mycket
            vuxenperspektiv. Jag hoppas att man, när man nu fortsätter att
            arbeta med det här, verkligen förmår att lägga barnperspektivet
            som grund. Det blir också riksdagens tillkännagivande.
          </note>
          <note>
            Jag vill särskilt påpeka vikten av att familjehemsvården i framtiden
            får fortsätta att utvecklas som familjehemsvård. Riksdagens revisorer
            pekar på risken att alltfler hamnar på institutioner för att vi
            inte förmår ge familjehemsvården det stöd, den kunskap och den
            utbildning som krävs för att den ska fungera väl.
          </note>
          <note>
            Från Vänsterpartiets sida vill vi gärna lyfta fram att man inte
            ska placera alltför många barn i samma familj, så att vården så
            småningom även i familjer sker under institutionsliknande former.
            Tanken är just att det ska vara familjehemsvård.
          </note>
          <note>
            Vi har också fått gehör för vår motion om att man, när man tittar
            på den nationella strategin, ska lyfta in jourhemmen. Det tycker
            vi är viktigt. Det var någon tidigare som talade om hela kedjan
            när man ska omhänderta ett barn. Då tycker vi att också jourhemmen
            är viktiga. De ska få del av kunskapsutveckling, stöd och så vidare.
          </note>
          <note>
            Herr talman! Andra har redan yrkat bifall till förslaget i det
            här betänkandet. Jag kan bara instämma i det yrkandet.
          </note>
          <note type="speaker">
            Anf. 190 ANNIKA QARLSSON (c):
          </note>
          <note>
            Herr talman! Att detta är en fråga som engagerar tror jag att
            vi håller med om, i alla fall vi som finns här i kammaren just
            nu.
          </note>
          <note>
            De handlar om barnen som vi har runtomkring oss. En del av oss
            har små barn kvar hemma. En del har lite större barn, och alla
            har vi försökt utifrån bästa förmåga att ge dem trygghet och en
            bra plattform att gå vidare från här i livet.
          </note>
          <note>
            Runt alla dessa familjer finns det förhoppningsvis ett socialt
            nätverk som stöttar. Det är kanske inte lika stort och utformat
            på samma sätt i dag som bara för några decennier sedan. Samhället
            går in och backar upp en hel del i dag. Barnavårdscentraler, mödravårdscentraler,
            familjecentraler och öppna förskolor stöttar familjerna i det
            här viktiga arbetet.
          </note>
          <note>
            För de familjer som behöver lite extra stöd finns det en del
            åtgärder. Familjeförskolor jobbar med hela familjesituationen,
            och jag vet att det finns stödföräldrar på några håll, men ibland
            räcker inte ens det till. Ibland vill det till helt andra saker
            för att hjälpa de här barnen. Det är då vi måste finnas där med
            familjehem eller andra instanser som kan stötta.
          </note>
          <note>
            Riksdagens revisorer gjorde en granskning i början av 90-talet.
            Kritiken då gällde att man kom fram till att situationen i familjehemmen
            speglade samhällets bristande engagemang för denna vårdform. Riksdagens
            revisorer gjorde också en granskning som kom 2002, och det är
            den som vi har på bordet. I dag säger man att man saknar en idé
            om hur denna form ska utvecklas.
          </note>
          <note>
            Tio år har gått, och vi står här igen och har nya vackra ord
            och goda intentioner. Vi ser i dag att det är svårt att rekrytera
            nya familjehem och att det är för få barn som får möjligheten
            att placeras i ett hem i stället för på en institution, någonstans
            där någon finns kvar även på kvällen och inte stämplar ut kl.
            18 för byte till nästa personal.
          </note>
          <note>
            Det är viktigt i den här verksamheten att det inte bara blir
            förvaring. Det handlar om så viktiga saker som regler, stöd, gränser,
            kärlek och att man finns där dygnet runt.
          </note>
          <note>
            I utskottets förslag i betänkandet, som jag för övrigt yrkar
            bifall till, ger vi regeringens kommande utredning ett uppdrag.
          </note>
          <note>
            Det är ett så heltäckande uppdrag som möjligt när det gäller
            de här frågorna. Det ska omfatta de brister som Riksdagens revisorer
            har påtalat och också de motioner som är lagda därutöver. Det
            handlar om att inom familjehemsvården få fram en strategi för
            den långsiktiga utvecklingen.
          </note>
          <note>
            En av våra viktigaste uppgifter här i riksdagen är att följa
            upp och utvärdera de förslag och saker vi har beslutat om. Det
            har vi gjort nu igen. Vi får se till att inte låta denna viktiga
            verksamhet hänga i luften en gång till. Vi får inte brista i engagemanget.
            Jag tycker att vi i gruppen som finns här i dag och förhoppningsvis
            många fler ska se till att sätta blåslampa i baken på regeringens
            utredare så att alla vackra ord kan bli verklighet.
          </note>
          <note>
            Anf. 191 KERSTIN-MARIA STA-
          </note>
          <note>
            LIN (mp):
          </note>
          <note>
            Herr talman! Är det för att det är så sent eller för att vi är
            så sams som vi inte har några repliker?
          </note>
          <note>
            Det är ett väldigt trist betänkande. Det är trist att det måste
            finnas, att det behövs och att så många barn mår dåligt. Det är
            trist att det har varit så pass bedrövligt ställt med familjehemsvården
            att det föranlett en massiv kritik från revisorerna. Det som inte
            är trist i det hela är utskottet, att det håller med revisorerna
            och ger klara och tydliga uppmaningar till en utredning.
          </note>
          <note>
            Jag har i mitt arbete på ungdomsmottagningen och på barnavårdscentraler
            där jag varit psykolog i många år tyvärr blivit mycket förtrogen
            med de frågor vi just nu behandlar. Jag vill börja med att säga
            att jag har träffat många fosterföräldrar, som det hette på den
            tiden, och fantastiska familjehem. Det är sällan de som var problemen.
          </note>
          <note>
            Problemen var andra, de som revisorerna räknat upp. När jag träffade
            barn eller ungdomar som mådde omänskligt dåligt var det ofta svårt
            att övertyga socialförvaltning och socialnämnd om att det behövdes
            stora insatser. Det är konstigt att man ofta såg till vuxnas behov
            mer än till barnens. Om man äntligen förstod att en placering
            kunde gälla livet för barnet eller barnen var det jättesvårt att
            hitta familjehem eller annan möjlighet. Om man äntligen hittade
            ett bra familjehem var det ofta uruselt med kontakten med socialförvaltningen
            och stöd till fosterföräldrarna. Ibland såg jag ett slags antistöd
            som var alldeles förödande. Jag hoppas vid alla milda makter att
            det har försvunnit. Det var uppmaningarna att familjehemsföräldrar
            inte fick knyta an till barnet eftersom det snart skulle flytta
            hem till föräldrarna igen.
          </note>
          <note>
            Familjehemsplacering måste ske med mycket stort engagemang och
            mycket stor kunskap om barn. Barn är också väldigt olika. Barnen
            måste få knyta an och den dag det är dags att flytta få mycket
            stor hjälp att frigöra sig igen.
          </note>
          <note>
            Under tiden barnen bor i familjehemmet behöver barn, fosterföräldrar
            och biologiska föräldrar hjälp med kontakten med varandra. Familjehemmen
            behöver handledning. Det kan vara jättesvårt att ta emot ett barn
            som har mått dåligt en lång tid. Barn som har levt torftigt eller
            på annat sätt ogynnsamt längtar sällan väldigt mycket efter kärlek
            och värme. De är så vana att förstå det dåliga att det tar lång
            tid att våga lita på om de kan ta emot värme. Detta kan göra jättestor
            skada om familjehemmen inte får hjälp och handledning med sådana
            saker. Man vill så gärna ge det barn som behöver mycket stor kärlek.
            Men så märker man plötsligt att det är svårt. Då behöver man hjälp.
          </note>
          <note>
            Ibland, om man noga inventerat det nätverk som finns runt ett
            barn, kanske fosterföräldrar kan vara moster eller morbror, eller
            farmor eller farfar. I revisorernas förslag berörs att man också
            kan stödja barn och deras föräldrar i hemmiljö. Men det får inte
            vara ett halvhjärtat stöd. Det måste vara rejält och rikligt.
          </note>
          <note>
            Jag läste i Dagens Nyheter i går om MST, multi systemic therapy.
            Det låter väldigt amerikanskt och flashigt. Men det är inget annat
            än ett rejält stöd till familjemedlemmarna hemma, ett stöd som
            måste få kosta. Det blir ändå mycket billigare penningekonomiskt
            än familjehem och institutioner. Men då måste det vara rejält.
          </note>
          <note>
            Nu gällde det familjehem. Det gäller nu att se till att uppdraget
            till en kommande utredning om den sociala barn- och ungdomsvården
            följer utskottets uppmaning. Då har utskottet gjort ett bra jobb.
          </note>
          <note>
            Jag yrkar bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 mars.)
          </note>
          <note>
            22 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2002/03:67 Sveriges antagande av rambeslut om verkställighet
            i Europeiska unionen av beslut om frysning av egendom eller bevismaterial
          </note>
          <note>
            2002/03:69 En ny lag om konsulärt bistånd
          </note>
          <note>
            2002/03:80 Ny sambolag
          </note>
          <note>
            2002/03:93 Vissa frågor inom spelområdet m.m.
          </note>
          <note>
            2002/03:96 Skattefri kapitalvinst och utdelning på näringsbetingade
            andelar
          </note>
          <note>
            2002/03:98 Åtgärder för att främja byggande av mindre hyresbostäder
            och studentbostäder
          </note>
          <note>
            2002/03:106 Administrativa avgifter på skatte- och tullområdet,
            m.m.
          </note>
          <note>
            2002/03:109 Sjösäkerhet
          </note>
          <note>
            2002/03:115 Europa - Medelhavsavtalet mellan Europeiska gemenskapen
            och dess medlemsstater och Algeriet
          </note>
          <note>
            Förslag
          </note>
          <note>
            2002/03:RR10 Riksdagens revisorers förslag angående styrningen
            av AMS och länsarbetsnämnderna
          </note>
          <note>
            23 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 mars
          </note>
          <note>
            2002/03:244 av Kaj Nordquist (s) till statsrådet Jan O
          </note>
          <note>
            Karlsson
          </note>
          <note>
            Krig skapar funktionshinder
          </note>
          <note>
            2002/03:245 av Sven-Erik Sjöstrand (v) till jordbruksminister
            Ann-Christin Nykvist
          </note>
          <note>
            Strategi för att minska djurförsök
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 25 mars.
          </note>
          <note>
            24 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 mars
          </note>
          <note>
            2002/03:694 av Berit Jóhannesson (v) till näringsminister Leif
            Pagrotsky
          </note>
          <note>
            Krigsmaterielexporten till USA
          </note>
          <note>
            2002/03:695 av Sermin Özürküt (v) till utrikesminister Anna Lindh
          </note>
          <note>
            Skuldslaveriet i Pakistan
          </note>
          <note>
            2002/03:696 av Lars Ångström (mp) till statsrådet
          </note>
          <note>
            Hans Karlsson
          </note>
          <note>
            Kommuners och läns behov av arbetskraft från tredje land
          </note>
          <note>
            2002/03:697 av Luciano Astudillo (s) till statsrådet
          </note>
          <note>
            Mona Sahlin
          </note>
          <note>
            Professionell boxning
          </note>
          <note>
            2002/03:698 av Inger René (m) till finansminister
          </note>
          <note>
            Bosse Ringholm
          </note>
          <note>
            Skuldsatta barn
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 25 mars.
          </note>
          <note>
            25 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 mars
          </note>
          <note>
            2002/03:647 av Owe Hellberg (v) till miljöminister
          </note>
          <note>
            Lena Sommestad
          </note>
          <note>
            Myggbekämpning i Österfärnebo
          </note>
          <note>
            2002/03:648 av Lena Ek (c) till utbildningsminister
          </note>
          <note>
            Thomas Östros
          </note>
          <note>
            Hållbar utveckling i högskoleutbildningen
          </note>
          <note>
            2002/03:649 av Helena Bargholtz (fp) till försvarsminister Leni
            Björklund
          </note>
          <note>
            Kvinnor i brandförsvaret
          </note>
          <note>
            2002/03:651 av Lars Gustafsson (kd) till socialminister Lars
            Engqvist
          </note>
          <note>
            Finansiell samordning
          </note>
          <note>
            2002/03:652 av Sonja Fransson (s) till socialminister
          </note>
          <note>
            Lars Engqvist
          </note>
          <note>
            Tandsköterskor för framtidens vård och behandling
          </note>
          <note>
            2002/03:653 av Sonja Fransson (s) till socialminister
          </note>
          <note>
            Lars Engqvist
          </note>
          <note>
            Tryggt boende för äldre
          </note>
          <note>
            2002/03:654 av Claes Västerteg (c) till statsrådet
          </note>
          <note>
            Hans Karlsson
          </note>
          <note>
            Växtkraft mål 3
          </note>
          <note>
            2002/03:655 av Sonja Fransson (s) till utbildningsminister Thomas
            Östros
          </note>
          <note>
            Utbildning av tandsköterskor
          </note>
          <note>
            2002/03:661 av Annelie Enochson (kd) till miljöminister Lena
            Sommestad
          </note>
          <note>
            Återvinning av beläggningsmassor
          </note>
          <note>
            2002/03:664 av Ina Järlesjö (kd) till justitieminister
          </note>
          <note>
            Thomas Bodström
          </note>
          <note>
            Mäns våld mot kvinnor
          </note>
          <note>
            2002/03:665 av Sven-Erik Sjöstrand (v) till jordbruksminister
            Ann-Christin Nykvist
          </note>
          <note>
            Illegal jakt
          </note>
          <note>
            2002/03:667 av Fredrik Olovsson (s) till kulturminister Marita
            Ulvskog
          </note>
          <note>
            Länsteaterverksamheten i Sörmland
          </note>
          <note>
            2002/03:668 av Lars Gustafsson (kd) till statsrådet
          </note>
          <note>
            Berit Andnor
          </note>
          <note>
            Pensionsutbetalningar vid långhelger
          </note>
          <note>
            2002/03:669 av Mikael Oscarsson (kd) till jordbruksminister Ann-Christin
            Nykvist
          </note>
          <note>
            Jaktförordningen § 28
          </note>
          <note>
            2002/03:670 av Berit Jóhannesson (v) till försvarsminister Leni
            Björklund
          </note>
          <note>
            Grå arbetskraft
          </note>
          <note>
            2002/03:671 av Göran Lindblad (m) till socialminister Lars Engqvist
          </note>
          <note>
            Specialistutbildning för tandläkare
          </note>
          <note>
            2002/03:672 av Ulf Sjösten (m) till statsrådet Morgan
          </note>
          <note>
            Johansson
          </note>
          <note>
            Rohypnol
          </note>
          <note>
            2002/03:674 av Lars Ångström (mp) till näringsminister Leif Pagrotsky
          </note>
          <note>
            Elbolagens preliminära räkningar
          </note>
          <note>
            2002/03:676 av Tomas Eneroth (s) till statsrådet
          </note>
          <note>
            Ulrica Messing
          </note>
          <note>
            3 G-master
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 25 mars.
          </note>
          <note>
            26 § Kammaren åtskildes kl. 20.36.
          </note>
          <note>
            Förhandlingarna leddes av andre vice talmannen från sammanträdets
            början till och med 12 § anf. 25 (delvis), av talmannen därefter
            till och med 13 § anf. 68 (delvis), av förste vice talmannen därefter
            till och med 14 §
          </note>
          <note>
            anf. 109 (delvis), av tredje vice talmannen därefter till och
            med 18 §
          </note>
          <note>
            anf. 139, av andre vice talmannen därefter till ajourneringen
            kl. 18.01 och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
