<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--46</head>
          <docDate when="2003-01-24 00:00:00">2003-01-24 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------------
          </note>
          <note>
            1 § Aktuell debatt: Situationen i Irak
          </note>
          <note type="speaker">
            Anf. 1 PETER ERIKSSON (mp):
          </note>
          <note>
            Herr talman! Världen står inför ett akut hot om ett nytt stort
            krig. Uppladdningen pågår för fullt. USA
          </note>
          <note>
            skickar sina hangarfartyg ned till Persiska viken, och
          </note>
          <note>
            Storbritannien följer efter.
          </note>
          <note>
            Diskussionen gäller nu i grunden om den grymme, blodbesudlade
            diktatorn Saddam Hussein och hans nation Irak har massförstörelsevapen
            som hotar omvärlden på allvar. Finns där kärnvapen eller andra
            massförstörelsevapen som hotar oss, som hotar USA, som hotar omvärlden?
            FN:s generalsekreterare säger att ingenting ännu tyder på att
            det är så. Vapeninspektörerna har ännu inte hittat något som tyder
            på att det är så. Men man behöver mer tid.
          </note>
          <note>
            Tyskland och Frankrike reagerar starkt på den situation som råder.
            USA säger att man inte har för avsikt att bry sig om FN:s beslut.
            Det är beslutet i
          </note>
          <note>
            USA som avgör om det blir ett krig eller inte, upprepar Bush
            gång på gång.
          </note>
          <note>
            Attityden mot FN börjar bli orimlig. Jag tycker att
          </note>
          <note>
            Sveriges hållning måste skärskådas mer. Var står
          </note>
          <note>
            Sverige? Står vi på FN-sidan som hävdar internationell rätt,
            eller står vi på den amerikanska sidan, på president Bushs sida,
            som fnyser åt världssamfundet och FN:s beslut? Regeringens uttalande
            ger inga klara besked om det. Det är allvarligt. Vi har alla rätt
            att ha en regering som tar ställning för fred.
          </note>
          <note type="speaker">
            Anf. 2 Utrikesminister ANNA LINDH (s):
          </note>
          <note>
            Herr talman! Låt mig börja med en självklarhet:
          </note>
          <note>
            Jag vill inte ha krig. Den svenska regeringen vill inte ha krig.
            Det naturliga för alla människor som vet innebörden av ett krig
            är en önskan om att undvika krig.
          </note>
          <note>
            Målet för Irakpolitiken är inte ett stort krig. Målet för Irakpolitiken
            är att förhindra att Saddam Hussein och Irak återigen använder
            massförstörelsevapen, använder kemiska vapen, biologiska vapen
            eller kärnvapen. Jag säger igen: Irak har tidigare använt kemiska
            vapen i kriget mot Iran, och Irak har använt kemiska vapen mot
            sin egen befolkning. Vi minns när
          </note>
          <note>
            5 000 kurder dog i Halabja på grund av Saddam Husseins attacker.
          </note>
          <note>
            En del säger att det kan finnas fler som har den sortens vapen.
            Ja, men det är Irak som har visat att man har dem, och det är
            Irak som är det enda land som har utnyttjat den här typen av vapen.
          </note>
          <note>
            Förhoppningen som vi och andra länder har är att vi den här gången
            ska kunna avrusta Irak, få bort massförstörelsevapnen. Vi hoppas
            naturligtvis att det ska gå utan militär aktion. Vad är då vägen
            för att avrusta Irak och få bort massförstörelsevapnen? Jo, det
            är att använda vapeninspektörerna. Vapeninspektörerna har till
            uppgift att både söka reda på vapnen, att finna, avrusta och förstöra
            dem. De har varit där förr. Men den gången fick de inte fortsätta
            eftersom de motarbetades så kraftigt av Irak att de fick lägga
            ned hela projektet och åka därifrån igen. Nu är vapeninspektörerna
            i Irak igen med ett mycket starkare mandat från FN, med ännu starkare
            möjligheter att söka överallt i Irak med ännu bättre teknik. Det
            innebär också att vapeninspektörerna den här gången har goda förutsättningar
            att lyckas. Om vapeninspektörerna lyckas kan vi också undvika
            att FN måste gå vidare och att det blir en militär aktion.
          </note>
          <note>
            Men om vapeninspektörerna ska lyckas krävs det också, precis
            som vapeninspektörernas chef svensken
          </note>
          <note>
            Hans Blix flera gånger har understrukit, att Irak samarbetar.
            Irak ska samarbeta inte bara passivt genom att acceptera att vapeninspektörerna
            kommer in i landet utan också samarbeta aktivt. Vi vet att Irak
            har haft massförstörelsevapen och kapacitet att framställa sådana
            vapen. Det finns register över vad Irak har haft sedan vapeninspektörerna
            var där förra gången.
          </note>
          <note>
            Hussein och hans regim måste samarbeta och visa vart vapnen och
            resurserna har försvunnit. De måste samarbeta aktivt.
          </note>
          <note>
            Hur får man då Irak att samarbeta med vapeninspektörerna? Jag
            har inga förhoppningar om Saddam
          </note>
          <note>
            Hussein. Historien har visat att det enda sättet att få
          </note>
          <note>
            Saddam Hussein och ledningen i Irak att samarbeta är att de känner
            att det inte finns något alternativ, att det är ett så kompakt
            tryck från omvärlden, en så total enighet i omvärlden, att FN
            menar allvar, och därmed är det omöjligt att undvika ett samarbete.
            Därför är enigheten i FN, enigheten i världssamfundet och enigheten
            i FN:s säkerhetsråd så avgörande. Ett enigt och starkt FN kan
            tvinga Saddam Hussein att samarbeta.
          </note>
          <note>
            Vi har sett att FN har varit enigt när man har fattat beslut
            i säkerhetsrådet. Det har varit ett viktigt steg.
          </note>
          <note>
            Det är också viktigt att FN är starkt. Ska FN vara starkt, och
            Saddam Hussein inse att FN är starkt, måste också FN ha rätten
            att om inget annat hjälper hävda och genomföra en militär aktion.
          </note>
          <note>
            En del säger att FN aldrig ska använda militära lösningar, vi
            får aldrig använda militära lösningar -
          </note>
          <note>
            inte heller FN. Vad händer då? Jo, den som gnuggar händerna är
            Saddam Hussein. Då minskar pressen på honom att samarbeta med
            vapeninspektörerna.
          </note>
          <note>
            Därför är det viktigt att vi behåller enigheten i FN
          </note>
          <note>
            och att vi markerar att vi ger allt vårt stöd till FN, inklusive
            rätten att i sista hand använda en militär aktion. Just det att
            vi ger FN rätten att i sista hand använda en militär aktion är
            det som gör FN så starkt att Saddam Hussein kan tvingas samarbeta
            denna gång.
          </note>
          <note>
            För Sverige är det här viktigt. Det är viktigt med ett starkt
            FN inte bara när det gäller Irak, utan för hela den globala ordningen
            gynnas vi av att FN är starkt.
          </note>
          <note>
            Sverige är ingen stormakt - längre. Det innebär också att det
            vi har på vår sida är folkrätten och FN, som ska garantera att
            rätt går före makt. Det är rätten som styr, inte storleken på
            länder, inte krigets styrka.
          </note>
          <note>
            Därför är det farligt för oss om FN:s makt urholkas. FN:s makt
            urholkas om ett land säger att "vi struntar i FN, vi agerar militärt
            och bryr oss inte om
          </note>
          <note>
            FN". Hittills har ju de krafter i USA segrat som har sagt motsatsen:
            Vi vill agera genom FN, och vi kommer att agera genom FN:s säkerhetsråd.
          </note>
          <note>
            Men det är också att urholka FN:s makt, och farligt för Sverige,
            om man säger att FN aldrig får använda militära aktioner. Då försvagar
            vi FN. Och i det här fallet försvårar vi för en fredlig lösning.
          </note>
          <note>
            Jag tror och hoppas att vi ska se en fredlig lösning på Irakkrisen.
            Men i det här fallet ligger avgörandet hos Saddam Hussein och
            den irakiska ledningen. Om de väljer att aktivt samarbeta med
            FN:s vapeninspektörer, med Hans Blix och dem som arbetar åt honom,
            finns det en väg ut där vi kan både förstöra
          </note>
          <note>
            Iraks massförstörelsevapen och undvika en militär aktion. I dag
            gäller det att låta vapeninspektörerna fullgöra sin uppgift och
            ge dem den tid de behöver för att både hitta vapnen och avrusta
            vapnen. Då är det viktigt att Sverige, som andra länder, solidariskt
            ställer upp bakom FN och bakom vapeninspektörerna i det här arbetet.
          </note>
          <note>
            Avslutningsvis, herr talman, vill jag bara säga att jag tycker
            att det är tragiskt att se vilken diskussion vi i dag har om Irak,
            särskilt om man tänker på Iraks historia. När vi i dag diskuterar
            Irak - jag tror att det också känns för alla de exilirakier som
            lever runtom i världen, också här i Sverige, drabbade av Saddam
          </note>
          <note>
            Husseins förtryck - diskuterar vi förtryck, massförstörelsevapen
            och laglöshet. När vi minns Iraks historia vet vi vilken viktig
            del det är för vår civilisations vagga. Det är Gilgamesheposet,
            den äldsta litteraturen. Grunden för judendomen, kristendomen
            och islam hittar vi i Irak. Hammurabis lagar, den första lagsamlingen,
            hittar vi i den delen av världen.
          </note>
          <note>
            Irak är värt ett bättre öde, och jag hoppas att vi snart också
            kan få diskutera det i riksdagen.
          </note>
          <note type="speaker">
            Anf. 3 PETER ERIKSSON (mp):
          </note>
          <note>
            Herr talman! Utrikesministern väljer att inte svara på grundfrågan,
            den som många ställer sig: Var står
          </note>
          <note>
            Sverige i den här debatten som pågår om den växande fredsrörelsen
            runtom i världen? Står vi på FN:s sida eller på USA:s sida i frågan
            om det faktiskt är rimligt att ett enskilt land går före och bryter
            FN:s internationella rättsordning och det som har byggts upp under
            lång tid?
          </note>
          <note>
            Dagens debatt handlar i grunden om principen om krig i förebyggande
            syfte. Jag håller med om att det kan finnas situationer där det
            kan vara nödvändigt.
          </note>
          <note>
            Men det gäller livet för hundratusentals människor.
          </note>
          <note>
            Då får det inte vara något tvivel om att detta är just nödvändigt.
            Alla andra handlingsalternativ måste vara uttömda.
          </note>
          <note>
            I USA pågår i dag en debatt om dödsstraffet. Det har återigen
            visat sig att flera fångar på väg till döden har blivit felaktigt
            dömda. Nu handlar det om ohyggligt många fler. Det får inte vara
            så att vi efteråt säger att det blev fel, att vi dömde alla dessa
            människor till döden i onödan, att vi kunde ha gjort på ett annat
            sätt.
          </note>
          <note>
            Men vad gör den svenska regeringen där?
          </note>
          <note>
            Fredliga lösningar på konflikten, som med all säkerhet skulle
            skona oskyldiga civila irakier, motarbetas tyvärr i dag av regeringen
            Bush. Någon tid för att vapeninspektörerna ska kunna fullfölja
            sitt arbete på ett seriöst sätt vill USA inte ge.
          </note>
          <note>
            Även Tony Blair talar om att det kan hända att en militär aktion
            måste inledas utan klartecken från FN:s säkerhetsråd.
          </note>
          <note>
            Sveriges hållning i frågan måste bygga på FN:s behov av att agera
            om det kommer fram nya uppgifter som visar att Irak hotar omvärlden,
            inte på att USA
          </note>
          <note>
            har egna utrikespolitiska skäl för att avsätta diktatorn
          </note>
          <note>
            Saddam Hussein.
          </note>
          <note>
            Är det i den här stunden inte rimligt att de stater som inte
            vill se en världsordning som dikteras av den militära supermakten
            USA höjer sin röst och protesterar? Ska vi låta det långa arbetet
            med att bygga upp en internationell rättsordning, baserat på FN-stadgan,
            fullständigt kunna raseras av den amerikanske presidenten?
          </note>
          <note>
            Den som tiger samtycker och blir medansvarig för kriget. Det
            gör också den som inte gör allt som står i sin makt för att förhindra
            ett storkrig. Sverige skulle kunna spela en roll, kritisera och
            ta avstånd från krigsplanerna, ta initiativ och vara aktivt, såsom
            den franske presidenten och den tyska rödgröna regeringen.
          </note>
          <note>
            I stället har vi en stolt svensk utrikespolitik som har blivit
            en tyst liten mus. Är det för att regeringen inte vågar stöta
            sig med Bush, eller är det för att man stöder det amerikanska
            agerandet men inte vågar ta en offentlig debatt?
          </note>
          <note>
            Trots att USA blir alltmer isolerat i sin hållning att köra över
            både FN och internationell rätt talar inte den svenska regeringen
            klarspråk. Det är både orimligt och oacceptabelt.
          </note>
          <note>
            Miljöpartiet har tidigare föreslagit att Sverige i FN
          </note>
          <note>
            ska ta initiativ till en internationell koalition för fred.
          </note>
          <note>
            En gemensam hållning skulle kunna vara att kräva ytterligare
            en FN-resolution i säkerhetsrådet innan ett eventuellt ingripande
            mot Irak kan ske, samt att vapeninspektörerna ges tid att fullfölja
            sitt arbete. Där är vi överens. Där har regeringen åtminstone
            uttalat att man vill låta vapeninspektörerna fullfölja sitt arbete.
          </note>
          <note>
            Om det är så att vapeninspektörerna inte finner att
          </note>
          <note>
            Irak utvecklar nya massförstörelsevapen måste man också ge en
            möjlighet att växla fred mot ett lättande av handelssanktionerna.
            Det skulle kunna vara en utveckling, i stället för kriget som
            den enda vägen.
          </note>
          <note>
            En aktiv utrikespolitik förutsätter att Sverige i stället för
            att sitta på åskådarläktaren går in på planen och är med och spelar.
            Vi är ett alliansfritt land med starka historiska traditioner
            som försvarare av internationell rätt och fredlig konfliktlösning.
            Man ska inte behöva skämmas för svensk utrikespolitik.
          </note>
          <note type="speaker">
            Anf. 4 BO LUNDGREN (m):
          </note>
          <note>
            Herr talman! Jag vill inte ha något krig i Irak.
          </note>
          <note>
            Men jag vill heller inte att mina barn ska växa upp i en värld
            där en hänsynslös regim i Irak, eller en regim i något annat land,
            ska kunna förfoga över massförstörelsevapen som gör världen så
            otrygg och kanske leder fram till krig som blir värre och mer
            förödande än vad som skulle kunna inträffa nu.
          </note>
          <note>
            Peter Eriksson och Miljöpartiet liksom Vänsterpartiet bekänner
            färg i den här debatten.
          </note>
          <note>
            USA-hatet och USA-fientligheten är det som präglar er. Ni struntar
            i hur världen kommer att kunna utvecklas. Ni är beredda att dra
            tillbaka det som kan pressa fram ett stopp för utvecklingen av
            massförstörelsevapen i Irak, därför att ni drivs av en ideologisk
            motvilja mot marknadsekonomi och alla de liberala värden som USA
            i grunden står för.
          </note>
          <note>
            Det är detta som är bekymret, utrikesministern, med att ni stöder
            er på två partier med denna grundläggande mycket besvärliga och
            bekymmersamma hållning, även om utrikespolitiken är exkluderad
            från ert regeringssamarbete.
          </note>
          <note>
            Peter Eriksson kritiserar USA och säger lite grann i förbigående:
            Det är ju en hänsynslös regim, men de ska väl ha tid på sig. Vi
            kan diskutera att lätta på handelsembargot eller den bojkott som
            finns när det gäller handel. Då är de nog beredda att ställa upp.
          </note>
          <note>
            Detta har ju redan i dag lättat, men Saddam Husseins regim i
            Irak väljer hellre att bygga palats och köpa och utveckla vapen
            än att använda möjligheten att sälja olja till att få mat och
            medicin till barnen i
          </note>
          <note>
            Irak. Det är den personen och den regimen vi har att göra med.
            Och det är inte fråga om något nypåkommet. Vi har ju sett detta
            sedan 1979, då Hussein tog makten och i en TV-sändning direkt
            pekade ut 66
          </note>
          <note>
            personer som omedelbart avrättades för att det var hans politiska
            motståndare.
          </note>
          <note>
            Det handlar om en hänsynslös terrorregim, kriget mot Iran, användning
            av gas, som utrikesministern har sagt, kriget mot Kuwait och FN:s
            beslut för tolv år sedan att hindra Irak från att utveckla massförstörelsevapen.
            Vi har haft den här debatten i tolv år.
          </note>
          <note>
            Regimen i Irak har under den tiden försökt hindra vapeninspektioner
            och allt som skulle kunna förebygga det som vi nu står inför.
            Det är tolv år, Peter Eriksson, och inget nypåkommet.
          </note>
          <note>
            Det är mot den bakgrunden som FN faktiskt också har bestämt sig
            för att det nu får vara nog. I den resolution som FN:s säkerhetsråd
            enhälligt har antagit står det klart och tydligt att det nu gäller
            att ge Irak en sista möjlighet att undvika det som också står
            i resolutionen, att det blir mycket allvarliga konsekvenser om
            man fortsätter med de upprepade brotten mot förpliktelserna.
          </note>
          <note>
            Tidsgränsen som finns i resolutionen handlar om när man ska lämna
            en rapport om vad som har skett.
          </note>
          <note>
            Den rapporten kan ju, som en del har noterat, ifrågasättas. Sedan
            har man satt tidsgränsen för rapporten från vapeninspektörerna
            till den 27 januari. Detta har
          </note>
          <note>
            FN:s säkerhetsråd enhälligt beslutat, och det ska vi naturligtvis
            ställa oss bakom.
          </note>
          <note>
            Det är ju så, Peter Eriksson, att man med den släpphänthetspolitik
            som du och ditt parti och Vänsterpartiet för ger en möjlighet
            för Saddam Hussein att slippa ifrån sina förpliktelser. Om ni
            skulle kunna påverka bilden av vad Sverige vill åstadkomma, vad
          </note>
          <note>
            Sverige säger när det gäller FN:s säkerhetsråds enhälliga beslut,
            skulle ni ju spela honom rakt i händerna. Ni ger honom en möjlighet
            att dra ut på tiden, dölja och fortsätta att utveckla massförstörelsevapen.
          </note>
          <note>
            Jag kan be var och en att fundera kring vad som händer om man
            väntar och väntar och så småningom kommer fram till att man nog
            ändå måste göra en insats. Då finns kärnvapnen där. Då finns möjligheten
            att använda andra vapen. Vad händer då med världen?
          </note>
          <note>
            Herr talman! Det är tolv år som FN har brottats med det här problemet.
            Det är tolv år som mänskligheten har levt med riskerna och hoten
            från Saddam
          </note>
          <note>
            Husseins regim. Jag hoppas att den starka resolution som FN har
            antagit och en stark världsomspännande uppslutning bakom den resolutionen
            leder till att
          </note>
          <note>
            Saddam Hussein inser att det nu är dags att ge efter, att lämna
            uppgifter och avsluta. Jag hoppas att man är beredd från Iraks
            sida att ta de här konsekvenserna, och jag hoppas att man kan
            undvika krig. Men en sak är självklar - i det sammanhanget är
            vi helt överens,
          </note>
          <note>
            Anna Lindh och jag. Om våld blir nödvändigt för att göra världen
            tryggare för våra barn, barnbarn och deras barn måste vi också
            vara beredda att använda det.
          </note>
          <note type="speaker">
            Anf. 5 CARL B HAMILTON (fp):
          </note>
          <note>
            Herr talman! Förenta nationernas säkerhetsråd, inklusive grannlandet
            Syrien, står enigt bakom kravet om att Irak måste avväpnas när
            det gäller eventuella massförestörelsevapen. Bakgrunden är, som
            vi har hört, att Irak har visat att landet är berett att starta
            angreppskrig både mot andra länder - Iran och Kuwait - och mot
            den egna befolkningen. Både mot Iran och mot den egna befolkningen
            använde Saddam
          </note>
          <note>
            Hussein-regimen dödande stridsgas, och man gjorde det mot både
            soldater och civila, män, kvinnor och barn.
          </note>
          <note>
            Under drygt tio år har dessutom Saddam Husseins regim brutit
            mot en lång rad bindande FN-
          </note>
          <note>
            resolutioner. Det är mot den bakgrunden som FN:s säkerhetsråd
            har kommit fram till slutsatsen att Irak ska avväpnas när det
            gäller massförstörelsevapen.
          </note>
          <note>
            Den yttersta konsekvensen av detta handlar om möjligheten att
            använda tvång och militära medel. Förenta nationerna är faktiskt
            ingen pacifistisk organisation.
          </note>
          <note>
            Fundera över motsatsen, herr talman, att våld icke skulle få
            användas av FN i detta läge! Då skulle Saddam Hussein själv få
            bestämma om man skulle låta sig avväpnas när det gäller massförstörelsevapen
            eller inte. Då blir det Saddam Hussein som avgör om FN:s säkerhetsråds
            beslut ska genomföras eller inte.
          </note>
          <note>
            Säkerhetsrådets resolution innehåller mycket tydligt formulerade
            krav på Irakregimen. FN tolererar icke att Irak disponerar massförestörelsevapen.
            Irak har nu en sista möjlighet att efterfölja sina åtaganden att
            avrusta, som det står i resolutionen. Miljöpartiet och Peter Eriksson
            driver, när det kommer till kritan, en anti-FN-linje.
          </note>
          <note>
            Folkpartiet menar att det skulle vara ett enormt framsteg för
            mänskligheten om vi kunde komma dithän att världssamfundet genom
            en kollektiv insats skulle kunna ta ifrån cyniskt kalkylerande
            massmördare och diktatorer som Saddam Hussein deras massförstörelsevapen.
          </note>
          <note>
            Om Irak inte samarbetar med FN:s vapeninspektörer ska detta rapporteras
            till säkerhetsrådet, och påföljden kan då bli det som numera är
            ett berömt citat: "de allvarligaste konsekvenser". För detta behövs
            inte nödvändigtvis en ny resolution i FN men väl ett nytt beslut.
            Den springande punkten blir därför vad som i ett sådant här läge
            konstituerar en krigsorsak, en casus belli. Vad är egentligen
            material breach, som det står i FN-resolutionen? Det är inte så
            lätt att definiera.
          </note>
          <note>
            Det första som man emellertid ska lägga märka till är att tiden,
            timingen, en viss tidsgräns, den sista februari eller någonting
            sådant inte får spela någon roll. Det lär oss bland annat konsekvenserna
            av
          </note>
          <note>
            Tysklands mobilisering 1914. Det var en logistisk transportteknisk
            triumf som ledde fram till en militär katastrof. Samma tankar
            finns faktiskt även i dag, att man har en av logistiken och krigsansträngningen
            given tidsram som ska utnyttjas. Det är feltänkt.
          </note>
          <note>
            Det som i stället krävs är klara bevis och övertygande resonemang
            om att ett angrepp är den enda utvägen. Först då bör ett angrepp
            utlösas. Samtidigt ska man lägga märke till att det folkrättsliga
            läget är det att det icke ligger på Hans Blix och vapeninspektörerna
            att hitta bevis i Irak. Bevisbördan ligger på
          </note>
          <note>
            Saddam Husseins regim när det gäller att visa att Irak uppfyller
            FN:s resolutioner och har rent mjöl i påsen.
          </note>
          <note>
            Sverige är, enligt FN-stadgan, skyldigt att efterkomma säkerhetsrådets
            beslut. En fråga som har diskuterats är vilken roll Sverige bör
            ta på sig efter ett eventuellt beslut om krig i den koalition
            som då ska avväpna Irak. Folkpartiets uppfattning är att Sverige
            bör ta på sig en roll som svarar mot vårt lands traditionella
            fokus på fred och nedrustning vad gäller kärnvapen och andra massförestörelsevapen.
            Det innebär att vi fullt ut bör deltaga, efter måttet av vår begränsade
            förmåga, på det sätt som ur FN-
          </note>
          <note>
            koalitionens synpunkt är den mest ändamålsenliga.
          </note>
          <note>
            Bland annat därför att Sverige i fråga om förband avsedda för
            utlandstjänst i dag endast förfogar över stridande förband vore
            det fel att utesluta dem från den typen av insatser som vi kan
            göra.
          </note>
          <note>
            Om det vid den tidpunkten är möjligt bör Sverige vara berett
            att ställa upp med antingen stridande förband eller fältsjukhus,
            som också är en militär enhet, beroende på vad FN-koalitionen
            efterfrågar från Sverige.
          </note>
          <note>
            Säkerhetsrådets resolution är, enligt Folkpartiets mening, ett
            mycket stort framsteg, inte minst för att
          </note>
          <note>
            USA har valt att gå vägen genom FN i stället för att agera på
            egen hand. Den nuvarande situationen med
          </note>
          <note>
            Tysklands och Frankrikes hållning är bekymmersam.
          </note>
          <note>
            På detta sena stadium säger de att de inte kommer att backa upp
            säkerhetsrådets beslut om det innebär ett militärt angrepp. Dessa
            två länder riskerar därmed att svika FN som organisation och undergräva
            säkerhetsrådets ställning på två sätt: De stärker i USA hökarnas
            misstro mot FN-vägen för konfliktlösning och president Bushs beslut
            att med hjälp av säkerhetsrådet lösa Irakkrisen. Dessutom ökar
            deras folkrättsligt oklara hållning till FN:s säkerhetsråds bindande
            resolution sannolikheten för ett renodlat USA-lett anfall utan
            FN-mandat. Ett angrepp utan FN-mandat skulle i grunden skada och
            undergräva FN:s ställning som global konfliktlösande organisation,
            bortsett från krigets effekter på Irak och Mellersta Östern.
          </note>
          <note>
            FN:s säkerhetsråd har fattat sitt beslut om vapeninspektioner,
            med i sista hand ett anfall som metod att avväpna Irak. Detta
            beslut och denna linje att hantera krisen måste upprätthållas
            till dess att Saddam Hussein är avväpnad. Tysklands och Frankrikes
            agerande riskerar att undergräva FN-insatsens effektivitet och
            att minska Hans Blix och hans inspektörers möjlighet att hålla
            Saddam Husseins regim under en hård press.
          </note>
          <note type="speaker">
            Anf. 6 HOLGER GUSTAFSSON (kd):
          </note>
          <note>
            Herr talman! FN:s säkerhetsråd har konstaterat att den irakiska
            regimen är ett mycket allvarligt hot mot stabiliteten i Mellanöstern.
            Vi ser ingen anledning att ifrågasätta detta. Vapeninspektörerna
            ska informera världen om hur pass farligt hotet är, under förutsättning
            att de får fullfölja sitt uppdrag. En rapport kommer den 27 januari.
          </note>
          <note>
            Vi vet att Saddam Hussein är en tyrann av det värsta slaget.
            Han har angripit flera grannländer med missiler, avrättat regimkritiska
            medborgare, angripit och dödat delar av den egna befolkningen
            med kemiska och biologiska stridsmedel. Han stöder terrorism finansiellt.
            Han är totalt likgiltig inför sitt folks svåra umbäranden. Det
            är ett folk vars misär han själv orsakat genom att gång efter
            annan dra in landet i krig. Vi kan inte stå neutrala till dessa
            handlingar.
          </note>
          <note>
            Herr talman! Saddam Hussein och hans regim måste avlägsnas från
            makten i Irak och ersättas med ett demokratiskt styrelseskick.
            Det får inte råda något tvivel om detta. Vi kristdemokrater vill
            självklart undvika krig, men det måste stå fullständigt klart
            för
          </note>
          <note>
            Saddams regim att världssamfundet har bestämt sig för att införa
            demokrati i Irak för att skydda medborgarna både inom och utanför
            Iraks gränser från fortsatta krigsförbrytelser.
          </note>
          <note>
            Den fredliga lösningen är endast möjlig genom att upprätthålla
            en mycket stark press på den irakiska regimen. Pressen bygger
            på hotet om bruk av militära medel. Låt oss inte hymla med detta.
            Freden behöver verktyg. Om inte USA hade satt tydlig militär tyngd
            bakom FN:s krav hade inte den irakiska regimen visat vapeninspektörerna
            ens ett minimum av samarbetsvilja. För den som inte inser detta
            kan jag bara hänvisa till den serie av FN-konventioner som den
            irakiska regimen totalt har ignorerat. Diplomatins väg har hittills
            visat sig oframkomlig. Sverige bör ge fullt stöd åt FN:s resolution
            1441.
          </note>
          <note>
            Herr talman! I partiledardebatten i onsdags vädrade Vänsterpartiet
            återigen sin gamla antiamerikanska syn. Vänsterpartiets framställning
            att USA är en stat styrd av krigshetsare som söker världsherravälde
            är och förblir en fobi.
          </note>
          <note>
            Med Vänsterns agerande ges Saddam ett klart stöd att försöka
            sitta kvar som diktator. Det känns betryggande att Vänsterpartiet
            och Miljöpartiet genom statsministerns och utrikesministerns försorg
            har diskvalificerats från den svenska utrikes- och säkerhetspolitikens
            avgörande beslutsprocesser.
          </note>
          <note>
            Herr talman! Vi kristdemokrater anser att USA
          </note>
          <note>
            måste bedömas utifrån den politik som dess högsta ledning faktiskt
            för - inte den som de påstås föra -
          </note>
          <note>
            och dess unika och mycket svåra roll som världspolis.
          </note>
          <note>
            I denna roll kommer USA:s utrikespolitik alltid att uppvisa brister.
            Inget land är ofelbart. USA måste låta multilateralismen gå före
            unilateralismen.
          </note>
          <note>
            Det är också vad USA har gjort med Irakkrisen.
          </note>
          <note>
            Man har vänt sig till FN och dess säkerhetsråd. Likadant gjorde
            man med krisen i Afghanistan. USA har inte valt den unilaterala
            vägen, som var och varannan vänsteraktör svurit på att de skulle
            göra. När USA nu agerar multilateralt deklarerar den svenska vänstern
            helt plötsligt att FN är en organisation som mer eller mindre
            legitimerar amerikansk krigshets. Jag tolkar det som att den svenska
            vänstern anser att FN är den centrala internationella säkerhetspolitiska
            organisationen endast så länge FN fattar de beslut som den svenska
            vänstern vill att FN ska fatta.
          </note>
          <note>
            Vi kristdemokrater värderar FN:s uttalanden och resolutioner
            utifrån värnandet och försvaret av gemensamma värden, inte utifrån
            en kronisk solidaritet med diktaturer. Vi kristdemokrater gör
            en grundläggande säkerhetspolitisk skillnad mellan demokratier
            och icke-demokratier. Anledningen är mycket enkel:
          </note>
          <note>
            Demokratierna är helt överlägsna när det gäller att slå vakt
            om gemensamma värden som demokrati och respekt för mänskliga rättigheter.
            Det är dessa värden som de västerländska staterna bär upp och
            ansvarar för. Låt också oss i denna kammare stå upp för dessa
            värden!
          </note>
          <note type="speaker">
            Anf. 7 LARS OHLY (v):
          </note>
          <note>
            Herr talman! Inte i vårt namn! Det har varit massprotester i
            Washington - hundratusentals människor.
          </note>
          <note>
            Tiotusentals i europeiska huvudstäder protesterar mot planerna
            på en militär invasion av Irak. Varför protesterar man? Jo, ett
            krig dödar. Ett krig lemlästar, drabbar oskyldiga och kommer att
            betyda ytterligare lidande för barn och gamla, kvinnor och män
            i Irak.
          </note>
          <note>
            Det är ett folk som redan har lidit under diktatur, medicinbrist
            och matbrist.
          </note>
          <note>
            Ett krig destabiliserar. Hela regionen blir osäkrare. Hela världen
            blir osäkrare om ett krig bryter ut.
          </note>
          <note>
            Israel skulle i skuggan av ett amerikanskt angrepp på
          </note>
          <note>
            Irak kunna fortsätta sin olagliga ockupationspolitik i strid
            med FN:s resolutioner. Ett krig leder till en världsordning där
            USA:s ställning som världspolis och supermakt med oinskränkta
            möjligheter att dominera världen förstärks.
          </note>
          <note>
            Inte i vårt namn! Vilka är argumenten för ett krig?
          </note>
          <note>
            Saddam Hussein är en diktator - ja. Det är sant. Han är en av
            de värsta. Men det finns fler. Vilka fler diktatorer anser Carl
            B Hamilton ska bombas bort från jordens yta?
          </note>
          <note>
            Vi vet inte än om Saddam Hussein har massförstörelsevapen, men
            han har haft det. Han har inte tvekat att använda dem, bland annat
            mot sin egen befolkning i Halabja. Då såg USA till att ett enhälligt
            fördömande mot Saddam Hussein inte kunde genomföras, för då var
            Saddam Hussein USA:s allierade i kriget mot Iran.
          </note>
          <note>
            Det finns ännu inga bevis för att Irak har massförstörelsevapen
            i dag. Eller har den svenska regeringen andra informationer? Har
            ni de bevis som USA säger sig ha men vägrar offentliggöra?
          </note>
          <note>
            Det finns också andra länder som har massförstörelsevapen. Ska
            Pakistan och Israel hotas med bomber om de inte avrustar? Vad
            säger Holger Gustafsson?
          </note>
          <note>
            Man säger att Irak hotar sina grannar. Det har också varit sant.
            I dag är det få bedömare som ser Irak som ett direkt hot mot grannländerna.
            Eller har någon här någon annan information?
          </note>
          <note>
            Det finns länder som inte bara hotar utan också ockuperar andra
            länders territorier. Israel genomdriver just nu den värsta ockupationspolitiken
            i historien mot FN:s resolutioner. Vilka medel vill ni ta till
            mot det israeliska förtrycket av Palestina?
          </note>
          <note>
            Dessutom är USA den makt i världen som flest gånger har visat
            sig vara beredd att angripa andra länder med militär makt.
          </note>
          <note>
            Irak har brutit mot FN:s resolutioner. Det är också sant. Den
            tvivelaktiga äran att leda tabellen över brott mot FN-resolutioner
            innehas av Israel. Ska Israel hotas med krig för att tvingas följa
            FN-beslut?
          </note>
          <note>
            FN måste vara starkt. Men blir FN starkare om vi tillåter att
            FN används för USA:s geopolitiska och ekonomiska intressen?
          </note>
          <note>
            Regeringen tilltror USA de allra bästa avsikter.
          </note>
          <note>
            Enligt vad Göran Persson sade i förrgår vill USA inte ha krig.
            Det motsägs av George Bush själv, men också av mängder av informationer
            om hur krigsförberedelser pågår.
          </note>
          <note>
            Göran Persson sade till och med i P1:s lördagsintervju i julas
            att ett stort men kort krig kan ha en väldigt positiv effekt.
            Nu säger utrikesministern: Krig vill vi absolut inte ha. Tar utrikesministern
            avstånd från statsministerns argumentation för krig?
          </note>
          <note>
            Enligt George Bush är alla som inte är med USA i stället för
            Saddam Hussein. Bo Lundgren säger nästan exakt samma sak, men
            det är inte så förvånande.
          </note>
          <note>
            När det regnar i Washington fäller Bo Lundgren upp paraplyet
            i Stockholm.
          </note>
          <note>
            Men tyvärr är också Anna Lindh inne på samma linje. I helgen
            sade utrikesministern att protesterna mot kriget kan vara kontraproduktiva.
            I krigsmotståndet skulle man alltså se en ökad risk för krig.
            Det är en omvänd argumentation. Det är också en allvarlig anklagelse
            mot Frankrikes regering, mot Tysklands regering och mot alla de
            hundratusentals som går ut och demonstrerar för att rädda freden
            och möjligheterna till en demokratisk utveckling utan lemlästade
            barn, utan fler civila döda i Irak. Det är ett slag i ansiktet
            på alla oss som försöker göra vårt för att förhindra det krig
            som hökarna och krigshetsarna önskar.
          </note>
          <note>
            Den svenska regeringen bör ta ställning. Sluta upp att vara passiva!
            Gör som hundratusentals andra, i
          </note>
          <note>
            USA bland andra Robert Altman, Noam Chomsky,
          </note>
          <note>
            Terry Gilliam, Susan Sarandon och Kurt Vonnegut.
          </note>
          <note>
            Gör som mängder av människor som bara besjälas av en tanke: Förhindra
            kriget! Inte ett krig i vårt namn!
          </note>
          <note type="speaker">
            Anf. 8 AGNE HANSSON (c):
          </note>
          <note>
            Herr talman! Alltfler vill inte ha ett krig i Irak.
          </note>
          <note>
            Jag, och säkert många med mig, vill inte heller ha en diktator
            i Irak som förfogar över massförstörelsevapen. Vill vi inte det
            måste vi agera, och vi måste i första hand agera för att göra
            en fredlig lösning möjlig i en sådan situation.
          </note>
          <note>
            Sverige har alltid arbetat för fred och säkerhet och hävdat FN:s
            betydelse för detta. Det måste självklart vara utgångspunkten
            också nu i Irak. Med hjälp av ett samlat EU har vi nu också möjligheter
            att balansera
          </note>
          <note>
            USA:s dominans. Ett självsvåldigt agerande från
          </note>
          <note>
            USA:s sida skulle allvarligt rubba FN:s auktoritet och få allvarliga
            konsekvenser för folkrätten.
          </note>
          <note>
            FN-linjen måste gälla. Det kräver att vi påverkar opinionen både
            i EU och i världen så att det hörs och syns. Vi måste agera med
            fasthet och konsekvens och agera i linje med vår tradition.
          </note>
          <note>
            Det är nu viktigt att vapeninspektörerna ges den tid de behöver
            för att kunna utföra sitt arbete. Ett nytt beslut i säkerhetsrådet
            ska krävas för en eventuell vapeninsats i Irak, om resultatet
            av vapeninspektörernas arbete skulle visa ett behov av en sådan.
            USA
          </note>
          <note>
            måste förmås att agera inom FN:s ram och kritiseras för varje
            agerande i annan riktning.
          </note>
          <note>
            Detta är också, såvitt jag har uppfattat det, precis vad utrikesministern
            står här också säger. Jag delar till fullo allt hon säger i sitt
            anförande. Men varför säger inte statsministern det? Varför sade
            han inte det i partiledardebatten i onsdags, till exempel? I stället
            säger statsministern att ett snabbt krig i Irak skulle kunna vara
            att föredra. Dessutom skulle ett snabbt krig kunna vara bra för
            tillväxten. Ett sådant uttalande står fullständigt entydigt i
            motsats till strävandena om en fredlig lösning i Irak.
          </note>
          <note>
            Jag måste tydligen konstatera att statsministern och utrikesministern
            är på väg åt var sitt håll. Och går man åt var sitt håll har man
            väldigt svårt att komma framåt i samma riktning. Vill regeringen
            samlat undvika ett krig i Irak? Anser regeringen samlat att det
            krävs ett nytt FN-beslut för ett angrepp mot Irak, eller krävs
            det inte? Anser regeringen att bevisen i dag räcker för ett FN-beslut
            om ett angrepp, eller räcker de inte? Anser regeringen samlat
            att det är viktigt att klargöra för USA att de inte har ett svenskt
            stöd för ett agerande utanför FN:s ram?
          </note>
          <note>
            Ingen annan än FN kan tolka folkrätten. Även om
          </note>
          <note>
            FN:s säkerhetsråd kommer till beslutet att en militär aktion
            mot Irak är nödvändig kan ingen annan än FN
          </note>
          <note>
            tolka folkrätten. Det går till exempel inte att säga:
          </note>
          <note>
            Blir det en fredlig lösning i Irak har FN tolkat folkrätten rätt,
            men blir det en lösning med en krigsinsats har FN tolkat folkrätten
            fel. Så går det inte att säga.
          </note>
          <note>
            Men det var precis vad Gudrun Schyman sade i partiledardebatten
            i onsdags. Det var det mest häpnadsväckande uttalande som jag
            hört uttalas från denna talarstol.
          </note>
          <note>
            Ett sådant resonemang går inte ihop med att stärka
          </note>
          <note>
            FN:s roll och därmed inte med en lösning utan krig.
          </note>
          <note>
            Om det inte ytterst är FN som ska tolka folkrätten, vem är det
            då? Är det Gudrun Schyman själv? Är det
          </note>
          <note>
            Vänsterpartiets partistyrelse? Är det USA eller USA:s president?
          </note>
          <note>
            Det här är att ställa sig på krigshetsarnas sida,
          </note>
          <note>
            Lars Ohly. Är det Lars Ohlys och Vänsterpartiets samlade uppfattning?
          </note>
          <note>
            Det är nu angeläget att hitta en fredlig lösning i
          </note>
          <note>
            Irak. Pressen på regimen i Bagdad måste behållas för att förmå
            Saddam Hussein att samarbeta, öppna fullt ut för vapeninspektörerna
            och ställa upp på FN:s numera utökade krav och villkor.
          </note>
          <note type="speaker">
            Anf. 9 Utrikesminister ANNA LINDH (s):
          </note>
          <note>
            Herr talman! Jag tycker att det har spretat väldigt mycket i
            den svenska debatten under de senaste månaderna. En del har vi
            hört säga nej till en militär aktion oavsett vad FN säger. Andra
            har i princip sagt ja till en militär aktion och nästan till att
            Sverige ska delta i den oavsett vad FN säger. Regeringen, både
            statsministern och jag, har hela tiden understrukit hur oerhört
            viktigt det är att vi till hundra procent sluter upp bakom FN.
            Lyssnar man noga på debatten här i dag tycker jag att vi kan se
            att vi trots meningsutbytet har ett väldigt starkt stöd för FN-linjen,
            och det är bra.
          </note>
          <note>
            Den enda som möjligen avviker från detta är Lars
          </note>
          <note>
            Ohly. Där skulle jag gärna vilja ha klarlägganden av
          </note>
          <note>
            Lars Ohly. Inser inte Lars Ohly att det undergräver
          </note>
          <note>
            FN:s trovärdighet om man säger att FN aldrig får delta i en militär
            aktion och att FN aldrig i fallet Irak får använda möjligheten
            till en militär aktion? Inser inte Lars Ohly att det minskar FN:s
            trovärdighet i allmänhet och i synnerhet FN:s möjligheter att
            faktiskt lösa den här krisen utan en militär aktion, eftersom
            det minskar pressen på Saddam Hussein att samarbeta med vapeninspektörerna?
            Vem är det, Lars
          </note>
          <note>
            Ohly, som vinner om FN försvagas? Jo, det är den starkaste makten
            i världen, USA. Varför vill Lars
          </note>
          <note>
            Ohly försvaga FN så att han på det sättet stärker
          </note>
          <note>
            USA:s makt? Lars Ohly kritiserar ju USA så mycket.
          </note>
          <note>
            Peter Eriksson sade att jag inte hade svarat på hans fråga. Då
            tror jag att Peter lyssnar dåligt. Hela mitt anförande handlade
            om vikten av att vi stöder
          </note>
          <note>
            FN, att vi ger vapeninspektörerna rätten att arbeta, att vi ger
            den tid de behöver och att det är säkerhetsrådet, inte ett enskilt
            land, som sedan måste fatta beslut.
          </note>
          <note>
            Peter Eriksson sade att han skäms för att Sverige sitter på åskådarbänken.
            Resten av världen har upptäckt att vapeninspektörerna, det absolut
            viktigaste vi har just nu, faktiskt leds av en svensk. Det tycker
            jag att vi ska vara stolta över, inte skämmas över.
          </note>
          <note>
            Jag tycker också att det är viktigt att Peter Eriksson och andra
            lyssnar, om man inte lyssnar på vad jag säger, ordentligt på vad
            Frankrike och Tyskland säger. De säger faktiskt inte samma sak.
            Tyskland har sagt att man under inga omständigheter kan tänka
            sig en militär aktion. Frankrike, som är ett land som under historien
            väldigt starkt har stött FN och markerat FN:s roll, säger att
            man naturligtvis inte vill ha ett krig - precis om ingen annan
            heller vill ha krig - men man vill inte undergräva FN:s trovärdighet
            och auktoritet genom att deklarera att FN aldrig får ta till en
            militär aktion. Det tycker jag är en klok linje. Det är alltså
            en stor skillnad på vad Tyskland respektive
          </note>
          <note>
            Frankrike i realiteten säger.
          </note>
          <note>
            Avslutningsvis till Carl B Hamilton. Jag tycker inte att man
            i förväg ska säga att vi utesluter möjligheten för FN att ta till
            militära medel i slutändan om inget annat återstår och ingen möjlighet
            till framkomlig väg finns för vapeninspektörerna att fullgöra
            sitt arbete i Irak. På samma sätt tycker jag inte heller att man
            i förväg ska gå ut att deklarera att nu sätter vi i gång den militära
            aktionen och Sverige ska delta i en militär aktion, särskilt inte
            om man inte är väldigt tydlig på vem det är som fattar beslut
            om den militära aktionen. Det är också, tycker jag, farligt att
            på det sättet förutbestämma ett krig och Sveriges eventuella deltagande
            i ett krig.
          </note>
          <note>
            Sammanfattningsvis, herr talman, tycker jag att jag ser ett bra
            stöd för FN-linjen, ett starkare stöd än vad jag har sett tidigare,
            och det tycker jag är ett viktigt resultat av dagens debatt.
          </note>
          <note type="speaker">
            Anf. 10 PETER ERIKSSON (mp):
          </note>
          <note>
            Herr talman! Jag tycker att Anna Lindh nu blev tydligare än tidigare:
            ett beslut måste fattas av säkerhetsrådet, inte av ett enskilt
            land. Även om inte vår utrikesminister öppet vill kritisera USA
            måste det rimligen vara det som är bakgrunden. Då är vi i grunden
            eniga om att FN:s resolution ska gälla.
          </note>
          <note>
            Även om Vänstern inte riktigt ställer upp på den hållningen måste
            det vara det som är de enskilda ländernas enda skydd, det enda
            sätt att skapa en internationell rättsordning som vi har, och
            det måste Sverige arbeta för. Men det innebär också att vi har
            en skyldighet och en rätt att säga ifrån till dem som inte respekterar
            FN-systemet. När den amerikanska presidenten fnyser åt den internationella
            rättsordningen och visar på att det är helt andra saker som i
            grunden gäller när han fattar beslut om det ska bli ett krig eller
            inte måste Sverige säga ifrån. Där måste den svenska utrikesministern
            och den svenska statsministern reagera i stället för att huka
            sig och följa med, som Bo
          </note>
          <note>
            Lundgren gör. Bo Lundgren tar inte alls ställning för
          </note>
          <note>
            FN i det här läget. Han är mycket otydlig på frågan om USA fortfarande
            ska ha rätten att ensamt fatta beslutet. Det skulle jag vilja
            få ett klart besked om.
          </note>
          <note>
            Står Bo Lundgren på Lars Ohlys sida om att det inte är FN:s säkerhetsråd
            som ska ta det beslutet utan att
          </note>
          <note>
            USA ensamt kan ta det beslutet, eller står han på den amerikanska
            ledningens sida om att USA självt ska kunna besluta om ett krig
            i den här frågan? Det är en oerhört viktig fråga.
          </note>
          <note>
            Frågan om Saddam Hussein är naturligtvis en oerhört allvarlig
            fråga. Det är en diktator som har fått härja i världen oerhört
            länge. Nu har han under det senaste decenniet varit begränsad
            i sin handlingsfrihet, och världen måste se till att han i framtiden
            kommer att fortsätta att vara det.
          </note>
          <note>
            Men det handlar inte bara om Saddam Hussein.
          </note>
          <note>
            Det handlar också om hundratusentals andra, civila, oskyldiga
            människor. Vi måste också se till dem.
          </note>
          <note>
            Varje enskilt människoliv har ett värde. Klarar vi inte av att
            se till också de människorna tar vi inte frågan på fullt allvar.
            Vi måste därför se till att alla andra vägar är uttömda innan
            världen går till ett krig. Vi måste också respektera FN:s beslut
            om att det ska tas fram klara bevis för att Irak har massförstörelsevapen
            innan vi går till beslut i en så här tung fråga. Det får inte
            vara oklart den dag då bomberna börjar falla om
          </note>
          <note>
            Irak verkligen hade långtgående planer och hade dessa vapen som
            vi alla måste reagera mot.
          </note>
          <note type="speaker">
            Anf. 11 BO LUNDGREN (m):
          </note>
          <note>
            Herr talman! Självklart är det här inte bara fråga om Saddam
            Hussein och hans regim, dem som finns nära och i regimen. Det
            handlar om hundratusentals människor. Men det handlar inte bara
            om de hundratusentals människor i Irak som skulle drabbas. Om
          </note>
          <note>
            Saddam Hussein vidhåller och utvecklar massförstörelsevapen är
            det ett hot mot freden långsiktigt som han är i dag. Det handlar
            om de hundratusentals, kanske miljontals, människor i världen
            som i framtiden skulle kunna drabbas om Saddam Hussein får tillgång
            till massförstörelsevapen. Det är det debatten handlar om - att
            undvika det fullkomligt förödande som kan bli effekten om denne
            galne man kan få del av och utveckla kärnvapen, kemiska stridsmedel,
            biologiska stridsmedel. Det är detta som är problemet.
          </note>
          <note>
            Det är inte heller något nytt problem, detta har ju pågått i
            tolv år. I tolv år har FN haft upprepade resolutioner. Det är
            inte nu någonting speciellt har hänt mer än att man har lyckats
            få till stånd en resolution i
          </note>
          <note>
            FN:s säkerhetsråd som är enigt och där man har tröttnat på detta.
          </note>
          <note>
            Den resolutionen slår också fast att det inte är så att man ska
            ta fram bevis som visar att Irak har det ena eller det andra,
            utan - som utrikesministern sade
          </note>
          <note>
            - det är Irak som ska visa att man inte disponerar dessa vapen
            och att man har vidtagit de åtgärder som
          </note>
          <note>
            FN tidigare har krävt. Det är självklart att jag står helt och
            fullt bakom resolution 1441, som jag redovisade för i mitt anförande.
          </note>
          <note>
            Sedan vill jag säga till Lars Ohly att paraplyhistorien är lite
            feluppfattad. Det handlar nämligen om den gamle kommunisten Sven
            Lindrot som svarade på frågan varför när han kom till riksdagen
            med paraplyet uppfällt i strålande solsken: Jo, det regnar i Moskva.
          </note>
          <note>
            Det är så historien egentligen är, Lars Ohly. Personligen funderar
            jag inte ens över om det regnar i
          </note>
          <note>
            Washington, men jag är mycket orolig för mina barn om vi inte
            kommer till rätta med den galna regimen i
          </note>
          <note>
            Bagdad.
          </note>
          <note type="speaker">
            Anf. 12 CARL B HAMILTON (fp):
          </note>
          <note>
            Herr talman! Efter att ha lyssnat till Lars Ohly inser man att
            Saddam Hussein ju kan spara pengar. Han behöver ingen ambassadör
            i Sverige. Han har Lars
          </note>
          <note>
            Ohly.
          </note>
          <note>
            Lars Ohly frågade också vilka andra diktatorer som skulle elimineras.
            Till att börja med är Irak och
          </note>
          <note>
            Saddam Hussein unikt genom att man har angripit sina grannar
            och sitt eget folk. Det är det ena.
          </note>
          <note>
            Det andra är att av de FN-resolutioner som Lars
          </note>
          <note>
            Ohly behandlar som ungefär likadana är de första bindande - det
            är de som gäller Irak - medan de andra är rekommendationer som
            gäller till exempel konflikten mellan palestinierna och Israel.
            Det är olika
          </note>
          <note>
            FN-regler, och FN följer sina egna regler.
          </note>
          <note>
            Sedan till Anna Lindh: Jag tycker att man ska tala om vad det
            blir för konsekvenser om FN skulle fatta ett beslut om att man
            ska bilda en koalition för att med militära medel eliminera massförstörelsevapnen.
          </note>
          <note>
            Där har Sverige en roll att spela. Jag tycker inte att man ska
            ha någon beröringsångest för att tala om de praktiska konsekvenserna
            för Sverige.
          </note>
          <note>
            Jag tycker också att vi ska tala om vad världssamfundet har för
            roll efteråt om ett sådant anfall skulle utlösas. Man ska hjälpa
            till med att återställa och bygga upp Irak efter ett eventuellt
            angrepp.
          </note>
          <note>
            Till slut: Det figurerar ibland ett argument om att ett angrepp
            på Irak på något sätt skulle pigga upp konjunkturen. Jag vill
            bara säga att det är en fullständigt stollig idé.
          </note>
          <note type="speaker">
            Anf. 13 HOLGER GUSTAFSSON (kd):
          </note>
          <note>
            Herr talman! Man kan fråga sig hur stora brott mot mänskligheten
            som en regim ska behöva begå för att den svenska vänstern ska
            vara med och dra åt tumskruvarna på en sådan diktator.
          </note>
          <note>
            Vi vill ge allt stöd till FN. De demonstrationer som vi ser från
            Vänstern i dag innebär i dagsläget enbart ett stöd åt Saddam,
            slaktaren i Bagdad.
          </note>
          <note>
            Tyska utrikessignaler från de gröna i EU är inte helt oväntade.
            Däremot är vi nog som är förvånade över det som har kommit från
            Frankrike. Vi har ändå lärt oss att Chirac kan ändra sig. Det
            är viktigt - och det riktar jag till utrikesministern - att vi
            gör allt för att hålla ihop EU i den här situationen så att vi
            gemensamt kan agera tillsammans med världssamfundet.
          </note>
          <note>
            Vi måste agera tillsammans med världssamfundet.
          </note>
          <note>
            I går var utrikesministrarna i Iraks grannländer samlade. Ett
            enigt budskap till Saddam var att han skulle samarbeta med världssamfundet.
            Då ska man i den svenska vänstern inte gå åt ett annat håll.
          </note>
          <note>
            Att stoppa Saddam är det verkliga steget mot en fredligare värld.
            Och det är ett politiskt ansvar att inte bara se en vecka framåt
            i en sådan här problematik.
          </note>
          <note>
            Saddam underblåser dagligen och veckoligen brasan när det gäller
            farligaste konflikten i Mellanöstern.
          </note>
          <note type="speaker">
            Anf. 14 LARS OHLY (v):
          </note>
          <note>
            Herr talman! Ingen av mina meddebattörer väljer att svara på
            de frågor som jag ställde. Låt mig då avvika från den trenden.
            Jag ska svara på de frågor som ställdes till mig.
          </note>
          <note>
            Utrikesministern frågade: Inser Lars Ohly inte att det minskar
            trovärdigheten om FN aldrig får tillgripa våld? Jo, självklart.
            Jag har aldrig sagt att FN aldrig får tillgripa våld. Men är det
            rätt att i dag hota Irak med krig? Svara på den frågan, utrikesministern!
            Är detta rätt?
          </note>
          <note>
            Agne Hansson säger att det är häpnadsväckande att säga att folkrätten
            bara gäller om rätt beslut fattas av FN:s säkerhet. Självklart
            skulle det vara häpnadsväckande. Om FN fattar ett beslut om krig
            har det folkrättslig grund. Men är det rätt, Agne Hansson, att
            i dag hota Irak med krig? Skulle du som svensk representant i
            FN:s säkerhetsråd säga ja till det? Anser du att Sverige som medlem
            i generalförsamlingen i dag ska hota med krig?
          </note>
          <note>
            Peter Eriksson säger att Lars Ohly anser att USA
          </note>
          <note>
            ensamt ska få fatta beslut om krig. Ta ur öronpropparna, Peter
            Eriksson! Ingen har sagt någonting sådant här i denna talarstol.
            Du ska läsa protokollet så får du se att det var exakt det du
            sade. Det visar sig i dagens debatt att det bara finns ett parti
            som står emot krigshetsarna i Washington.
          </note>
          <note>
            Vilka fler är det som ska hotas med krig? Alla andra debattörer
            i denna debatt anser tydligen att det är rätt att hota Irak med
            krig. Ska Pakistan hotas med krig? Ska Saudiarabien hotas med
            krig? Ska Nordkorea hotas med krig? Ska Israel hotas med krig?
          </note>
          <note>
            Bo Lundgren visar med sin replik att han är precis lika dogmatisk
            i sin USA-vänlighet som Sven Lindrot var i sin Sovjetvänlighet.
            Det är avslöjande.
          </note>
          <note>
            Slutligen, Holger Gustafsson: Du säger det värsta som har sagts
            i denna debatt: Demonstrationerna är ett stöd för slaktaren i
            Bagdad. Så uttryckte du dig.
          </note>
          <note>
            Jag har aldrig sett Holger Gustafsson på ett enda möte med exilirakier.
            Jag har aldrig sett Kristdemokraterna representerade i solidaritetsrörelsen
            för Iraks folk och för demokrati i Irak. Det är verkligen skamligt
            att säga så i riksdagens talarstol.
          </note>
          <note type="speaker">
            Anf. 15 AGNE HANSSON (c):
          </note>
          <note>
            Herr talman! Jag tycker att den här debatten har gett några viktiga
            besked. Både statsministern och utrikesministern är tillsammans
            med mig och de flesta andra debattörer beredda att stödja FN-linjen.
          </note>
          <note>
            Lars Ohly mäler ut sig. Han vill inte sätta press på regimen
            i Bagdad. Det är rätt, Lars Ohly, att sätta press på regimen i
            Bagdad genom att använda krigshotet. Det måste finnas där som
            ett hot. Om man negligerar det blir det inget tryck.
          </note>
          <note>
            Debatten har inte visat om man från regeringen är beredd att
            komma fram till en fredlig lösning som en förstahandsåtgärd. Det
            är också viktigt att ge USA
          </note>
          <note>
            besked om vilket stöd man inte har från Sverige för ett eget
            agerande.
          </note>
          <note>
            De fredliga lösningarna utan konflikter är ju viktiga i alla
            sammanhang. Man kan jämföra med Nordkorea. Vad är det som motiverar
            en lösning med vapen i Irak medan det inte finns något som motiverar
            det i Nordkorea?
          </note>
          <note>
            Det långsiktiga målet nu måste emellertid vara att stödja en
            process som öppnar samhället, stärker demokratin och ställer diktaturregimerna
            inför rätta och förpassar dem i exil? Det är det bästa sättet
            att hitta en lösning som gagnar ländernas utveckling och undviker
            att människoliv spills i onödan.
          </note>
          <note type="speaker">
            Anf. 16 Utrikesminister ANNA LINDH (s):
          </note>
          <note>
            Herr talman! Först till Lars Ohly: Om man utesluter krig minskar
            man pressen på Irak att samarbeta med vapeninspektörerna. Man
            minskar också FN:s styrka och trovärdighet. Vilka gynnas av det?
          </note>
          <note>
            Holger Gustafsson tar upp EU-länderna och talar om EU-samordningen.
            EU:s utrikesministrar ska träffas på måndag. Jag ska vara ärlig
            och säga att det har varit svårt att få en total enighet mellan
            EU-
          </note>
          <note>
            länderna kring Irakpolitiken. Men vi har haft en enighet i en
            grundfråga, nämligen att FN:s säkerhetsråd är viktigt och att
            processen ska föras i FN:s säkerhetsråd. Sedan har det spretat
            lite mellan Storbritannien och Tyskland, för att nämna ett par
            exempel.
          </note>
          <note>
            Vi hoppas naturligtvis från svensk sida på att vi ska kunna få
            en uppslutning i hela EU-kretsen om att vi till att börja med
            ska ge vapeninspektörerna all den tid de behöver för att arbeta.
            Vi ska ge dem allt stöd för att de ska kunna fullgöra sin uppgift
            och därmed få bort massförstörelsevapnen från Irak. De behöver
            tid för att klara sitt uppdrag. Sedan är det säkerhetsrådet och
            inget enskilt land som ska fatta beslut om vad säkerhetsrådet
            ska göra när man får vapeninspektörernas rapport. Vi hoppas att
            vi ska kunna uppnå enighet kring detta.
          </note>
          <note>
            Men det finns ett annat område där jag tror att vi behöver fortsätta
            att arbeta kraftfullare från EU:s sida, och det är i kampen mot
            massförstörelsevapen generellt, för massförstörelsevapen är ett
            stort hot runtom i världen. Vi har sett ett exempel på ett land
            som använder massförstörelsevapen, kemiska vapen, och det är Irak.
            Men arbetet på att få bort biologiska kemiska kärnvapen det måste
            fortsätta. Sverige har länge haft det som en av sina främsta utrikespolitiska
            prioriteringar. Vi hoppas att vi ska kunna få en bred europeiska
            enighet och ett brett samarbete så att vi också kan förstärka
            det arbetet globalt.
          </note>
          <note>
            Slutligen vill jag säga till Carl B Hamilton att likaväl som
            vi ska följa FN:s beslut är det viktigt att vi följer FN när det
            gäller förberedelser. Att utan att FN
          </note>
          <note>
            har bett oss att påbörja förberedelser för ett krig är också
            att avvika från FN-linjen. Det är viktigt att vi följer FN både
            när det gäller FN:s förberedelser och så småningom också när det
            gäller FN:s beslut.
          </note>
          <note type="speaker">
            Anf. 17 PETER ERIKSSON (mp):
          </note>
          <note>
            Herr talman! De flesta här i dag talar för ett stöd till FN-resolutionen.
            Jag tycker att det är bra. Men det är också så, och det vet vi
            allihop, att i dag finns det ingenting som talar för ett beslut
            om krig. Där har
          </note>
          <note>
            Tyskland och Frankrike på ett mycket bra sätt agerat mot den
            amerikanska självsvåldiga inställningen att själva gå före och
            besluta om ett krig, även om vapeninspektörerna inte kommer fram
            till att det behövs eller om FN inte fattar ett sådant beslut.
          </note>
          <note>
            Jag tycker att också Sverige borde kunna ta tydligare ställning
            för den tyskfranska linjen, som innebär att USA inte får gå ensamt,
            och öppet kritisera den amerikanska hållningen att ensamma fatta
            ett sådant här beslut. Det är där som Ohly har ett problem. Om
            man inte sluter upp bakom FN-resolutionen och vad den innebär,
            ger man i princip och i praktiken USA
          </note>
          <note>
            större möjlighet att agera självständigt. Om världen inte sluter
            upp bakom FN-systemet, ger man USA
          </note>
          <note>
            större möjligheter att själva fatta beslut. Jag tycker att det
            är synd att Lars Ohly inte förstår att det faktiskt fungerar på
            det sättet.
          </note>
          <note>
            Slut upp bakom den internationella kritiken, som handlar om USA:s
            försök att utifrån sina egna utrikespolitiska mål starta kriget!
            Det är bara om FN
          </note>
          <note>
            anser att Irak hotar omvärlden med massförstörelsevapen som det
            kan bli möjligt med ett sådant beslut.
          </note>
          <note type="speaker">
            Anf. 18 Utrikesminister ANNA LINDH (s):
          </note>
          <note>
            Herr talman! Först till Peter Eriksson: Jag tror att jag tre
            gånger i den här debatten har sagt att USA inte har rätt att själva
            fatta beslut, utan att det bara är säkerhetsrådet som har rätt
            att göra det.
          </note>
          <note>
            Återigen är det också viktigt att komma ihåg vad
          </note>
          <note>
            Frankrike har sagt. Man har sagt, precis som vi har gjort, att
            man i första hand självklart vill undvika ett krig men att man
            heller inte vill utesluta vad FN:s säkerhetsråd måste fatta beslut
            om. Det var också därför som Frankrike från början drev igenom
            att det inte får räcka med en resolution, utan FN:s säkerhetsråd
            måste komma tillbaka och fatta beslut.
          </note>
          <note>
            Sverige har alltid, under kalla krigets tid likväl som i vår
            tid, stått på folkrättens och FN:s sida. Jag tycker att det är
            väldigt skönt, herr talman, att se att den politiken har ett starkt
            stöd i Sveriges riksdag.
          </note>
          <note>
            Ska man avsluta med en, som jag tror, väldigt enig önskan från
            Sveriges riksdag, är det att vi i dag gemensamt ger ett starkt
            stöd till vapeninspektörerna, ett starkt stöd till Hans Blix och
            att vi är stolta över det arbete som han nu utför för FN.
          </note>
          <note>
            Överläggningen var härmed avslutad.
          </note>
          <note>
            2 § Utökning av antalet suppleanter i trafikutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i trafikutskottet skulle utökas
            från 23 till 24.
          </note>
          <note>
            Kammaren medgav denna utökning.
          </note>
          <note>
            3 § Val av extra suppleant i trafikutskottet
          </note>
          <note>
            Företogs val av extra suppleant i trafikutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i trafikutskottet
          </note>
          <note>
            Ewa Larsson (mp)
          </note>
          <note>
            4 § Anmälan om kompletteringsval
          </note>
          <note>
            Talmannen meddelade att Socialdemokraternas riksdagsgrupp under
            Mikael Dambergs föräldraledighet anmält hans ersättare Mariam
            Osman Sherifay som suppleant i försvarsutskottet och utbildningsutskottet.
          </note>
          <note>
            Talmannen meddelade att Folkpartiet liberalernas riksdagsgrupp
            under Hans Backmans föräldraledighet anmält hans ersättare Lena
            Ödeen som suppleant i kulturutskottet och näringsutskottet.
          </note>
          <note>
            Talmannen förklarade vald under tiden den
          </note>
          <note>
            24 januari-28 februari till
          </note>
          <note>
            suppleant i försvarsutskottet
          </note>
          <note>
            Mariam Osman Sherifay (s)
          </note>
          <note>
            suppleant i utbildningsutskottet
          </note>
          <note>
            Mariam Osman Sherifay (s)
          </note>
          <note>
            Talmannen förklarade vald under tiden den
          </note>
          <note>
            24 januari-28 mars till
          </note>
          <note>
            suppleant i kulturutskottet
          </note>
          <note>
            Lena Ödeen (fp)
          </note>
          <note>
            suppleant i näringsutskottet
          </note>
          <note>
            Lena Ödeen (fp)
          </note>
          <note>
            5 § Meddelande om aktuell debatt
          </note>
          <note>
            Talmannen meddelade att på begäran av Folkpartiet liberalernas
            riksdagsgrupp skulle en aktuell debatt om polisens situation anordnas
            med anledning av
          </note>
          <note>
            Göteborgskommissionens rapport onsdagen den
          </note>
          <note>
            5 februari kl. 9.00.
          </note>
          <note>
            Från regeringen skulle justitieminister Thomas
          </note>
          <note>
            Bodström delta.
          </note>
          <note>
            Den inkomna skrivelsen hade följande lydelse:
          </note>
          <note>
            Till talmannen
          </note>
          <note>
            Begäran om aktuell debatt om polisens prekära situation
          </note>
          <note>
            Göteborgskommitténs rapport som presenterades tisdagen den 14
            januari bekräftar andra berättelser om att det finns stora problem
            av strukturell karaktär inom den svenska polisen. Det gäller ledarskap,
            ekonomistyrning, utbildning, utrustning, operativa ledningsfunktioner,
            taktik, kommunikationsmedel samt samordning vid större insatser
            av mer nationell karaktär.
          </note>
          <note>
            Dessa av kommittén på pränt satta svårigheterna leder till praktiska
            kvalitets- och effektivitetsproblem i den polisiära verksamheten.
            Uppenbart handlar det således inte bara om vilka ekonomiska ramar
            riksdagen sätter för utgiftsområdet utan om hur de anslagna medlen
            faktiskt förvaltas.
          </note>
          <note>
            Inom Rikspolisstyrelsen finns långtgående tankar om ett stort
            centraliseringsprojekt, nationell polis, som i flera delar kan
            effektivisera och förbättra dagens verksamhet vid våra 21 polismyndigheter.
            Risken är dock att den operativa ledningen över länsverksamheten
            kommer att försvagas om projektet genomförs vad t.ex. avser sammanslagna
            kommunikationscentraler. Detta ger i så fall direkt effekt i form
            av sämre förutsättningar för brottsbekämpningen.
          </note>
          <note>
            Svensk polis har nyligen genomlidit ett mindre lyckat genomförande
            av närpolisprojektet som till stora delar redan har reviderats
            i grunden. Nu vill man alltså reformera i andra änden av polismyndigheterna.
            Detta leder till stor oro tillsammans med det faktum att de ekonomiska
            planeringsförutsättningarna är ytterst svåra vid ett flertal polismyndigheter
            i landet.
          </note>
          <note>
            Tankar om massjukskrivning har omvandlats till en protest där
            poliser i Dalarna, Värmland, Örebro,
          </note>
          <note>
            Västmanland, Jämtland och Uppsala väljer att arbeta gratis för
            att medborgarna skall få upp ögonen för den svåra arbetssituationen.
          </note>
          <note>
            Polisens nu uppenbara ledningskris får dagligen effekt för brottsoffer,
            nuvarande och framtida. Fler brott riskerar att begås, färre att
            klaras upp.
          </note>
          <note>
            Med anledning av detta är det viktigt att riksdagen öppnar för
            en riksdagsdebatt om den aktuella frågan om polisens prekära situation
            hos den institution som ytterst ansvarar för ett fungerande rättsväsende
            i medborgarnas tjänst.
          </note>
          <note>
            Med vänlig hälsning
          </note>
          <note>
            Bo Könberg
          </note>
          <note>
            6 § Svar på interpellation 2002/03:116 om bromsmediciner vid
            demens
          </note>
          <note>
            Anf. 19 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Cristina Husmark Pehrsson har frågat mig vilka åtgärder
            jag avser att vidta för att säkerställa att de patienter med Alzheimers
            sjukdom som möter behandlingskriterierna också får tillgång till
            så kallade bromsmediciner.
          </note>
          <note>
            Cristina Husmark Pehrsson anger i sin interpellation att det
            bland annat som en följd av tidsbrist i primärvården och hos specialiteterna
            för demensvård inte görs tillräckligt många demensutredningar.
            Detta leder till att många patienter inte blir diagnostiserade
            för Alzheimers demens eller att de blir diagnostiserade först
            efter det att det är för sent att sätta in läkemedelsbehandling.
          </note>
          <note>
            Inledningsvis vill jag klargöra att regeringen är väl medveten
            om problematiken kring vård och behandling av demenssjuka och
            anser att det är av största vikt att alla patienter får tillgång
            till rätt behandling. För att kunna möta de drabbade och familjernas
            behov krävs både utbildad personal och stöd i olika former.
          </note>
          <note>
            Sedan 1980-talet har antalet personer med demens ökat, främst
            beroende på att de äldre har blivit fler.
          </note>
          <note>
            Det är dock viktigt att klargöra att demenssjukdom även kan drabba
            människor som befinner sig mitt i livet. Läkemedel är i dag den
            dominerande medicinska behandlingsformen för äldre. De som är
            80 år och äldre utgör i dag drygt 5 % av befolkningen men konsumerar
            ca 19 % av alla läkemedel. Rapporter från bland annat läkemedelsgenomgångar
            visar i dag att äldre på sjukhem har så mycket som tio preparat
            i genomsnitt och att en omfattande läkemedelsanvändning också
            förekommer bland äldre som bor hemma.
          </note>
          <note>
            Läkemedelskonsumtionen bland äldre innebär att denna patientgrupp
            utsätts för en ökad risk för olika typer av läkemedelsproblem
            exempelvis i form av biverkningar eller interaktion mellan olika
            läkemedel.
          </note>
          <note>
            Medel vid demenssjukdomar utgör i dagsläget en liten del av de
            läkemedel som förskrivs till äldre.
          </note>
          <note>
            Socialstyrelsen har i en rapport uppskattat att cirka var tionde
            patient i åldersgruppen 80-plus med
          </note>
          <note>
            Alzheimers demens blir behandlad med läkemedel mot demens. Man
            bör då beakta att det sannolikt är en betydande andel i denna
            ålderskategori som har svår Alzheimers demens och därför inte
            kan komma ifråga för behandling eftersom de läkemedel som finns
            i dag endast är godkända för behandling av mild till måttlig Alzheimers
            demens. Därtill kan en stor andel ha andra sjukdomar som behandlas
            med läkemedel som ej bör kombineras med läkemedlen mot demens.
          </note>
          <note>
            Komplexiteten i problematiken kring demenssjukdomar har bland
            annat medfört att regeringen under senare år har genomfört ett
            flertal satsningar för att utveckla vårdens och omsorgens innehåll
            och kvalitet, bland annat inom ramen för de nationella handlingsplanerna
            för äldrepolitiken och hälso- och sjukvården. Parallellt med detta
            utvecklingsarbete finns dock ytterligare behov av insatser.
          </note>
          <note>
            Regeringen har därför tillsatt en arbetsgrupp med sakkunniga
            och anhöriga med uppdrag att kartlägga förhållandena i samhället
            för personer med demenssjukdom och deras anhöriga. I arbetsgruppens
            uppdrag formuleras ett antal punkter som specifikt ska analyseras,
            bland annat tillgängligheten till utredning, diagnos och medicinsk
            behandling samt utbildning och kvalitetsutveckling. Arbetsgruppen
            ska identifiera utvecklingsområden utifrån ett helhetsperspektiv
            samt föreslå möjliga åtgärder. Vidare kan jag informera om att
            Statens beredning för medicinsk utvärdering (SBU) för närvarande
            genomför en systematisk kunskapssammanställning avseende demenssjukdomar
            i vidare bemärkelse. Sammanställningen ska omfatta förekomst av
            demens, riskfaktorer för utveckling av demenssjukdom, utredningar
            av demens, behandlingar av demens, genetiska möjligheter, etiska
            överväganden och kostnader för demens.
          </note>
          <note>
            För att säkerställa att patienter får tillgång till bromsmediciner
            är tillgängligheten till utredning och diagnos avgörande. Regeringen
            vill därför återigen framhålla den nationella handlingsplanen
            för utveckling av hälso- och sjukvården och satsningen på att
            öka tillgängligheten till hälso- och sjukvården med primärvården
            som bas. En ökad tillgång till läkare, fler platser och bättre
            standard i äldreboenden samt bättre stöd till anhöriga utgör prioriterade
            områden för att trygga en god vård och omsorg för de demenssjuka.
          </note>
          <note>
            Anf. 20 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Herr talman! Jag tackar socialministern så mycket för svaret.
            Frågan gällde vilka åtgärder som ministern ämnar vidta för att
            säkerställa att patienter med
          </note>
          <note>
            Alzheimers sjukdom får tillgång till bromsmediciner.
          </note>
          <note>
            Jag tyckte tyvärr inte att jag kunde läsa ut några sådana lösningar
            av svaret. Visserligen inser socialministern, och skriver i svaret,
            att man är väl medveten om problemen och att det kommer att krävas
            utbildad personal och stöd i olika former. Men åtgärderna lyser
            med sin frånvaro.
          </note>
          <note>
            Socialministern skriver att man redan har utvecklat vården och
            kvaliteten. Med all respekt för denna arbetsgrupp och deras arbete
            tycker jag inte att det verkar som att det är något som kommer
            att ge effekt ännu på ett tag. Så något svar på frågan fick jag
            inte.
          </note>
          <note>
            Frågan gällde alltså hur vi ska säkerställa rätten till diagnos
            och rätten till bromsmediciner. Medicinerna finns. Receptblocken
            finns. Pennorna finns.
          </note>
          <note>
            Men finns kompetensen ute i vården? Där måste svaret tyvärr bli
            nej.
          </note>
          <note>
            Bakgrunden till min fråga, socialministern, är att i dag får
            uppskattningsvis bara en tredjedel av alla dementa, alla som i
            dag har demenssjukdomen
          </note>
          <note>
            Alzheimers i tidigt stadium, rätt och möjlighet att ta del av
            den här medicinen. Det betyder att två tredjedelar, eller uppskattningsvis
            ca 40 000 personer, i detta tidiga stadium inte får möjlighet
            till denna behandling.
          </note>
          <note>
            Läkemedelsverket, som socialministern inte nämner i sitt svar,
            har faktiskt gjort en utvärdering av de här bromsmedicinerna.
            I deras rapporter framgår också vilka behandlingsrekommendationer
            man har gjort. Man skriver: "Alzheimers sjukdom är den vanligaste
            orsaken till kognitiv störning." Med det menas brister vad gäller
            minne, uppmärksamhet, uppfattningsförmåga, tänkande, förståelse
            och så vidare. En behandling med acetylkolinesterashämmare är
            indicerad, det vill säga den är det finns skäl till den, "vid
            mild och måttlig sjukdomsgrad".
          </note>
          <note>
            Man skriver vidare: "Stabilisering av den kognitiva funktionsförmågan
            talar för en positiv behandlingseffekt." Socialministern skriver
            alltså i svaret ingenting om de 40 000 som man i dag beräknar
            att denna behandling skulle ha en god effekt på.
          </note>
          <note>
            Läkemedelsverket skriver samtidigt att samtliga tre preparat,
            dem som man har följt upp, har visat positiv effekter. Klinisk
            erfarenhet visar att de patienter som får denna behandling "ofta
            uppvisar en förbättring av initiativförmåga, social närvarokänsla
            och uppmärksamhet". Man har gjort jämförelser med placebo, det
            vill säga sockerpiller.
          </note>
          <note>
            En kunskapssammanställning ska komma från
          </note>
          <note>
            SBU. Som socialministern sade har de ett vidare synsätt när det
            gäller demenssjukdomar. Jag kan beklaga att denna utredning inte
            redan har kommit.
          </note>
          <note>
            Hade socialministern och regeringen följt Moderaternas förslag
            om att ge SBU ytterligare 10 miljoner kronor för sin forskning
            hade den kanske varit framme redan nu.
          </note>
          <note>
            Min fråga till socialministern är: Litar inte socialministern
            på Läkemedelsverkets rekommendationer när de skriver att effekterna
            för behandling av mild
          </note>
          <note>
            Alzheimers sjukdom eller demens är positiva?
          </note>
          <note>
            Anf. 21 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Jag tycker uppriktigt sagt att jag gav svar på precis
            den fråga som Cristina Husmark
          </note>
          <note>
            Pehrsson ställde, nämligen vilka åtgärder vi vidtar.
          </note>
          <note>
            Det är två åtgärder. Den ena åtgärden är tillsättandet av den
            arbetsgrupp kring demens som nu arbetar och som också, det är
            viktigt, ser över möjligheten att få en diagnos och tillgången
            till behandling. Det är en av de stora frågorna när det gäller
            vår möjlighet att möta och förhindra utvecklingen av demens. Den
            andra åtgärden är just att SBU gör denna studie och att vi därmed
            får ett mycket bättre stöd för sjukvårdens insatser.
          </note>
          <note>
            Till skillnad från Cristina Husmark Pehrsson har jag ingen egen
            erfarenhet av arbete i sjukvården, men jag har förstått av alla
            som arbetar med det här att det är en mycket komplex situation.
            Problemet är ju att när man ska göra diagnosen på ett tidigt stadium,
            då läkemedlen kan ha verkan, kan det också vara väldigt svårt
            att fastställa vilken form av demens det handlar om och i vilken
            grad dessa tre tillgängliga läkemedel faktiskt fungerar.
          </note>
          <note>
            Så det är inte bara en fråga om bristande resurser eller bristande
            vilja hos sjukvården att utnyttja tillgången till dessa läkemedel
            utan det också, som vi har förstått, en svårighet att fastställa
            diagnosen och att hitta rätt metoder för detta. Därför kommer
            med all sannolikhet SBU:s utredning att vara ett gott stöd för
            sjukvården tillsammans med det program som nu utvecklas av arbetsgruppen.
          </note>
          <note>
            Jag är alldeles övertygad om att dessa båda utredningar, framför
            allt arbetsgruppens utredning, måste leda fram till mycket distinkta
            beslut i sjukvårdsorganisationen om hur man ska möta den nya kunskapen
            och hur man ska jobba för att erbjuda alla möjligheten till en
            diagnos. Vi kan inte vara nöjda förrän den dag då alla 130 000
            som har demenssjukdom faktiskt får en diagnos och åtminstone de
            anhöriga får besked om i vilken mån det är möjligt att använda
            de mediciner som nu är tillgängliga.
          </note>
          <note>
            Anf. 22 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Herr talman! Socialministern och jag är överens åtminstone när
            det gäller bristande kompetens inom vården.
          </note>
          <note>
            Ingvar Karlsson, docent och överläkare på Minnesmottagningen
            i Mölndal, hävdar bestämt att dementa har rätt till medicinsk
            behandling. Han är väldigt kritisk till att det skrivs ut så lite
            bromsmediciner som det görs i dag. Han uttalar sig i Göteborgs-Posten
            den 8 december förra året: "Läkare ger gärna de dementa mediciner
            som påverkar intellekt, känsloliv och rörelseförmåga negativt,
            alltså lugnande mediciner. Men vi tvekar att ge mediciner som
            förbättrar de dementas möjligheter."
          </note>
          <note>
            Verksamhetschefen och distriktsläkaren Jan
          </note>
          <note>
            Carlsson från Borås säger i samma artikel: "Visst kan jag tänka
            mig platser i Västsverige där de dementa är nerdrogade bara för
            att läkaren inte har kontinuerlig rond eller saknar intresse för
            äldrepsykiatri". Han fortsätter med att tala om kompetensen i
            vården och säger bland annat att sköterskornas kompetens är nyckeln
            i vården.
          </note>
          <note>
            Socialministern säger i sitt svar till mig att vi behöver fler
            platser inom särskilda boenden. Då instämmer jag i Ingvar Karlssons
            kommentar till frågan om fler platser. Det gäller ju att undersöka
            varför det behövs fler platser. Frågan måste ställas. Handlar
            det om en plats i ett särskilt boende bara därför att dementa
            inte har kunnat få en riktig medicin i tid? Då är inte fler platser
            i vården en bra lösning. Då hade kanske fler kunnat bo kvar hemma
            och klara sig själva längre.
          </note>
          <note>
            Läkemedelsverket konstaterar också att tillgängliga studier visar
            att denna behandling är kostnadsbesparande. Sammanlagt kostar
            demensvården i dag ungefär 40 miljarder kronor per år. En plats
            i ett särskilt boende kostar 400 000-500 000 kr. Ett års medicin
            för en demenssjuk i ett tidigt stadium kostar
          </note>
          <note>
            10 000 kr per år.
          </note>
          <note>
            Socialministern! Jag och moderaterna anser att läkemedlen ska
            vara statligt finansierade. I dag styr faktiskt pengarna inom
            vården. Vad som skrivs ut på en klinik eller vårdcentral belastar
            budgetarna där.
          </note>
          <note>
            Man ser i sina budgetar inga positiva effekter av till exempel
            en behandling. Om man exempelvis skulle skriva ut ett nytt bra
            men dyrt läkemedel för en demenssjuk på en vårdcentral blir det
            ju en besparing för kommunen - man kan nämligen vänta med eventuella
            insatser. Vi måste se en koppling däremellan.
          </note>
          <note>
            Det får inte finnas misstanke om att en vårdcentral på något
            sätt ser ett dyrt läkemedel enbart som en kostnad. Man måste se
            en total samhällelig effekt. Det kallas för hälsoekonomi. Jag
            menar, socialministern, att en kostnad faktiskt kan vara en besparing,
            samhällsekonomiskt, men också för människor och skattebetalare.
          </note>
          <note>
            Jag ställer mig frågan: Varför får så få en demensutredning som
            de skulle behöva? Varför får så många fel diagnos i dag? Varför
            får så få chansen till bromsmedicin i tid? Det handlar om ekonomiska
            styrsystem - vi kan inte komma ifrån det helt och hållet - men
            det handlar i synnerhet om bristande kompetens i vården. Håller
            socialministern med mig?
          </note>
          <note>
            Anf. 23 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Det finns ett litet problem i Cristina
          </note>
          <note>
            Husmark Pehrssons hållning när det gäller bromsmedicinerna. Det
            finns ännu inget läkemedel som förhindrar eller botar demens.
            Det är viktigt att påpeka.
          </note>
          <note>
            Vi talar om bromsmediciner som för lindrig eller måttlig demens
            kan hindra en del av utvecklingen.
          </note>
          <note>
            Vi ska inte förställa oss eller skapa ett intryck av att vi har
            funnit lösningen på demenssjukdomen och att det finns läkemedel
            som skulle lösa alla problem och som inte förskrivs. Det handlar
            om bromsmediciner som för viss demens - Alzheimers demens - i
            vissa stadier kan leda till en förbättring. Det är vad
          </note>
          <note>
            Läkemedelsverket har talat om.
          </note>
          <note>
            Att dessa mediciner inte förskrivs i tillräcklig utsträckning
            är uppenbart en sanning. Men det är också komplicerat. Vi vet
            om att de som är över 80 år har i snitt tio läkemedel förskrivna.
            Det kan knappast bero på omsorg om ekonomin. Den totala förskrivningen
            av bromsmediciner mot demens kostar det svenska samhället 80 miljoner
            kronor, att jämföra med de
          </note>
          <note>
            40 000 miljoner kronor, som äldreomsorgen kostar.
          </note>
          <note>
            Det handlar helt enkelt - och det tror jag vi är överens om -
            om bristande kunskap om hur man ska hantera bromsmedicinerna och
            om vilka relationer bromsmedicinerna har till andra mediciner
            som man har förskrivit.
          </note>
          <note>
            Jag kan dela Cristina Husmark Pehrssons farhåga att man vid förskrivning
            av läkemedel har prioriterat andra sjukdomar och möjligheten att
            förskriva andra läkemedel framför att förskriva bromsmediciner.
            Det kan skapa just den bild som Cristina Husmark
          </note>
          <note>
            Pehrsson pekar på: Man förskriver läkemedel som underlättar vården
            och omsorgen om de äldre på ett annat sätt än man förskriver bromsmediciner.
            Just när det gäller detta ska nu SBU:s redovisning kunna ge ett
            stöd för sjukvården att agera på ett annat sätt, tillsammans med
            den arbetsgrupp som jobbar med demensvården och samhällets bemötande
            av demens som jag tidigare har redogjort för. Jag tror att vi
            ganska snabbt kommer till en bättre ordning i fråga om hanteringen
            av bromsmediciner.
          </note>
          <note>
            Anf. 24 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Herr talman! Jag vill bara skicka med en önskan och en innerlig
            tanke om att något händer väldigt snart. Även om det, som socialministern
            säger, är få som skulle ha nytta av de här medicinerna - vilket
            motsägs av bland andra docent Ingvar Karlsson -
          </note>
          <note>
            hoppas jag att de ska få medicinerna väldigt fort.
          </note>
          <note>
            Avslutningsvis skulle jag vilja ta mig friheten att skicka med
            socialministern några goda råd och tankar som skulle kunna underlätta:
          </note>
          <note>
            För det första: Ompröva den nationella handlingsplanen för utveckling
            av hälso- och sjukvård! Primärvården måste uppvärderas. Fler specialister
            måste komma till. Äldrepsykiatriker och geriatriker måste tillföras
            primärvården för att demenssjuka ska få diagnos, och kanske inte
            fel diagnos.
          </note>
          <note>
            För det andra: Uppmuntra de kommuner som inte har en demenssköterska
            och säg att det är viktigt!
          </note>
          <note>
            Uppmuntra de kommuner som ännu inte har samverkansavtal. Hälften
            av landets kommuner har inte sådana samverkansavtal med läkare.
            Uppmana dem att teckna sådana avtal, det är väldigt viktigt. Vi
            har tjatat om detta sedan ädelreformen föddes.
          </note>
          <note>
            För det tredje: Säg ja till högre kvalitet! Återkom snarast,
            socialministern, med förslag som möjliggör för de 6 000 sköterskor
            som i dag arbetar inom äldreomsorgen att få fortbildning inom
            farmakologi och sjukdomslära!
          </note>
          <note>
            För det fjärde: Samverkanspropositionen i all ära, men lösningen
            på samverkansproblemen ligger inte i antalet politiker. Det handlar
            om fältarbete. Lyssna på personalen!
          </note>
          <note>
            För det femte: Ge SBU mer resurser, så att de kan göra snabbare
            och bättre utredningar!
          </note>
          <note>
            För det sjätte: Uppmana landstingen att skicka in läkemedelsnotorna
            till staten! Dagens utsmetande av pengar till läkemedel är av
            ondo. Några får mer, andra får mindre. Patienter kommer i kläm.
          </note>
          <note>
            Hade jag varit socialministern hade jag tagit till mig en del
            av dessa goda råd. Det hade underlättat för de demenssjuka att
            få en bättre vård och en vård i tid.
          </note>
          <note>
            Anf. 25 Socialminister LARS
          </note>
          <note type="speaker">
            ENGQVIST (s):
          </note>
          <note>
            Herr talman! Jag tror att de flesta av dessa råd är alldeles
            utmärkta. Det är just det vi arbetar med.
          </note>
          <note>
            Enligt handlingsplanen för sjukvården är äldreomsorgen ett av
            de fyra prioriterade områdena. Det gäller för landstingen och
            för kommunerna att leva upp till det som handlingsplanen talar
            om. Socialstyrelsen har i uppgift att följa vad som nu sker och
            kommer redan i sommar med den första rapporten om hur handlingsplanerna
            ser ut. Det ska bli spännande att se.
          </note>
          <note>
            Vi har aviserat att vi ska se över ädelreformen för att se i
            vilken mån kommuner och landsting har levt upp till intentionerna
            bakom ädelreformen, som i många avseenden var mycket positiva.
          </note>
          <note>
            När det gäller samverkan handlar det om möjligheten att skapa
            gemensamma nämnder för att de som arbetar i professionen ska ha
            bättre möjlighet att samverka. Det är inga svårigheter för politiker
            att samarbeta, men vi ska ha samarbete i en gemensam nämnd för
            att se till att de som arbetar i verksamheten ska ha lättare att
            nå varandra.
          </note>
          <note>
            Det är bara på en punkt som jag inte accepterar
          </note>
          <note>
            Cristina Husmark Pehrssons tanke, och det gäller läkemedel. Jag
            tror att det är viktigt att vi gör precis tvärtom och ser till
            att ansvaret för förskrivna läkemedel ligger hos sjukvårdshuvudmännen
            tydligare än i dag, så att man faktiskt kan välja mellan olika
            terapier. Läkemedelsförskrivning är en terapi. Den ska mötas och
            jämföras med andra terapier. Dessa beslut kan faktiskt bara fattas
            i sjukvården. Därför är det viktigt att sjukvårdshuvudmännen har
            det huvudsakliga ansvaret. Staten ska garantera att de kan leva
            upp till det ansvaret, men staten ska inte ta över ansvaret för
            finansieringen.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellationerna 2002/03:80 om ansvaret för offren
            för trafficking och 81 om tillfälliga uppehållstillstånd
          </note>
          <note type="speaker">
            Anf. 26 Statsrådet JAN O KARLSSON (s):
          </note>
          <note>
            Herr talman! Marietta de Pourbaix-Lundin har frågat justitieminister
            Thomas Bodström om det övergripande ansvaret för kvinnor och flickor
            som har utsatts för människohandel. Inger René har frågat justitieministern
            om tillfälliga uppehållstillstånd till offer för människohandel
            för att bistå i utredningar samt vilka åtgärder han avser att
            vidta för att offer för människohandel ska kunna garanteras ett
            säkert återvändande och anpassas till ett värdigt liv i sina hemländer.
          </note>
          <note>
            Arbetet inom regeringen är så fördelat att det är jag som ska
            svara på interpellationerna. Jag har valt att besvara interpellationerna
            i ett sammanhang.
          </note>
          <note>
            Herr talman! Människohandel är slaveri i vår tid.
          </note>
          <note>
            Det fruktansvärda livsöde som bland annat skildras i
          </note>
          <note>
            Lukas Moodyssons film ska inte behöva drabba någon människa,
            inte i vårt land och inte i något annat land.
          </note>
          <note>
            Det är tyvärr först under det senaste decenniet som människohandeln
            har uppmärksammats i Sverige. Polisen arbetar nu aktivt med problemet,
            och polisens kompetens och resurser på området har förstärkts.
            För att förbättra brottsutredningar kring människohandel har också
            åklagare fortbildats.
          </note>
          <note>
            Offren för människohandel har rätt till upprättelse.
          </note>
          <note>
            Förövarna ska bestraffas. Precis som interpellanterna påvisat
            kräver detta att offren har möjlighet att medverka i brottsutredningar.
            Framför allt handlar det om att skydda dem och deras familjer
            från repressalier.
          </note>
          <note>
            För att våga vittna behöver de också en trygg bostad, liksom
            socialt och psykologiskt stöd.
          </note>
          <note>
            Regeringen gav redan i november 2001 den så kallade Anhörigkommittén
            i uppdrag att utreda hur vi kan ge offren för människohandel rättsligt
            och annat stöd så att de kan bistå i utredningar. I augusti 2002
          </note>
          <note>
            föreslog Anhörigkommittén i sitt slutbetänkande att ett tillfälligt
            uppehållstillstånd ska kunna ges till ett offer för människohandel,
            för att förundersökning eller huvudförhandling i brottmål ska
            kunna genomföras. Kommittén föreslår att offret ska ha rätt till
            samma hälso- och sjukvård som asylsökande. Den konstaterade att
            den kommun där offret vistas har ansvar för annat stöd enligt
            socialtjänstlagen. Kommittén föreslår också att staten bör ersätta
            kommuner och landsting för deras kostnader. Förslagen remissbehandlades
            under hösten 2002. Ärendet bereds nu inom Regeringskansliet.
          </note>
          <note>
            Min ambition är att så snart som möjligt kunna lägga fram ett
            lagförslag som stärker skyddet för offren. Det kommer att förbättra
            möjligheterna att lagföra den här typen av brott. Det är också
            viktigt att det finns en tydlig ansvarsfördelning mellan olika
            myndigheter när det gäller att hjälpa offren med boende, socialt
            och psykologiskt stöd.
          </note>
          <note>
            Herr talman! Människohandel är ett gränsöverskridande brott,
            som måste bekämpas på både nationell, regional och global nivå.
            Sverige har drivit på för att föra upp människohandel på den politiska
            dagordningen i EU och internationellt. Det har länge varit att
            tala för döva öron. Som EU-kommissionär kämpade till exempel Anita
            Gradin för att få kommissionen att ta sig an problemen. Slutligen
            var det EU-
          </note>
          <note>
            parlamentet som lyssnade och drev fram olika projekt för att
            motverka människohandel.
          </note>
          <note>
            Det är viktigt att Sverige kan vara en internationell föregångare.
            Ett nytt brott, människohandel för sexuella ändamål, infördes
            den 1 juli 2002. Dessutom pågår arbete med att ta fram ett lagförslag
            som omfattar alla former av människohandel som kommer att göra
            det möjligt för Sverige att ratificera FN:s protokoll om förebyggande,
            bekämpande och bestraffande av handel med människor, särskilt
            kvinnor och barn.
          </note>
          <note>
            I Sverige finns det ett officiellt erkännande att prostitution
            är en form av exploatering av dem, främst kvinnor och barn, som
            prostitueras, och sedan
          </note>
          <note>
            1999 har vi en lag som förbjuder köp av sexuella tjänster. Det
            är ett viktigt instrument i kampen mot både prostitution och människohandel
            i Sverige.
          </note>
          <note>
            Lagen är dessutom en internationell förebild för det förebyggande
            arbetet mot människohandel för sexuella ändamål. Om det inte fanns
            några kunder, skulle det inte heller finnas någon handel med kvinnor
            och barn för sexuellt utnyttjande.
          </note>
          <note>
            Herr talman! Social utsatthet och fattigdom gör människor sårbara
            för människohandlare. Regeringen håller nu på att slutföra en
            sammanhållen strategi för bekämpning av människohandel genom Sveriges
            utvecklingssamarbete.
          </note>
          <note>
            Sverige stöder redan i dag insatser för att bekämpa människohandel
            i Sydostasien, i Central- och Östeuropa och i Västafrika. Jag
            vill här särskilt nämna våra insatser på västra Balkan. Det handlar
            om stöd till offren och om insatser för att offren ska kunna återvända
            till ett värdigt liv. Vi ger bland annat stöd till att utveckla
            ländernas socialtjänst, och arbetar med projekt för att ge kvinnor
            utbildning eller ett arbete.
          </note>
          <note>
            Det handlar också om förebyggande åtgärder. Regeringen har bland
            annat gett ett stöd till Svenska
          </note>
          <note>
            Institutet för att man ska kunna sprida filmen Lilja 4-
          </note>
          <note>
            ever.
          </note>
          <note>
            Herr talman! Människohandel är en av vår tids grövsta kränkningar
            av den mänskliga värdigheten.
          </note>
          <note>
            Nationellt, regionalt och globalt - Sverige kommer att fortsätta
            att arbeta oförtrutet för att förebygga människohandel, för att
            straffa förövarna och skydda offren.
          </note>
          <note>
            Anf. 27 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Jag blev lite förvånad när jag läste dagens Svenska
            Dagbladet, där ministern uttalar sig i dessa frågor, och jämför
            det med det skrivna svar som vi har fått. Jag kan bara konstatera
            att det verkar vara viktigare att gå till medierna än att ta debatten
            med oss här i riksdagen.
          </note>
          <note>
            Svaret innehåller en väldig massa ord om hur avskyvärt trafficking,
            det moderna slaveriet, är och det omänskliga och det ofattbara
            som offren för trafficking utsätts för. Det tycker jag egentligen
            inte att vi behöver övertyga varandra om. Det borde vi vara så
            överens om att vi egentligen inte behöver skriva mer om det.
          </note>
          <note>
            Ett tag trodde jag att ministern möjligtvis hade hittat något
            gammalt avlagt anförande från Margareta
          </note>
          <note>
            Winberg. Det behövs faktiskt inte mer slagord och mer prat, utan
            det behövs faktiskt konkreta resultat.
          </note>
          <note>
            Jag har varit väldigt kritisk. Det som jag kan ge regeringen
            beröm för är att den har lyft fram frågan internationellt. Den
            har kommit upp på dagordningen som ministern säger, speciellt
            i ansökarländerna. Men på hemmaplan återstår det väldigt mycket
            att göra.
          </note>
          <note>
            I min interpellation tar jag upp bland annat frågan:
          </note>
          <note>
            Vad händer om det nu blir som ministern säger i tidningen att
            offren för trafficking ska få stanna under utredningen? Vem har
            ansvaret under tiden? Då säger ministern i svaret att man ska
            försöka se till att det blir en tydlig ansvarsfördelning när det
            gäller vem som har ansvaret. Men vad tycker ministern? Tycker
            inte ministern att det är staten som har det övergripande ansvaret
            och också det ekonomiska ansvaret för dessa offer för trafficking
            medan de är kvar i Sverige? Inte kan det vara så att ansvaret
            ska delas? Delat ansvar blir nämligen ofta ingens ansvar. Det
            är faktiskt det som händer nu. Och väldigt många som arbetar med
            detta, olika intresseorganisationer, pekar just på det dåliga
            som håller på att ske när ingen tar ansvar. Vad tycker ministern?
            Vem ska ha det övergripande ansvaret? Är det staten som ska ha
            det och som också ska ta det ekonomiska ansvaret? Det kan inte
            vara rimligt att små kommuner ska ta detta ansvar.
          </note>
          <note>
            Sedan säger ministern i svaret att polisen nu har fått mer resurser
            för att klara detta. Men precis nu läggs ju en trafficking-grupp
            ned, en grupp som har sysslat med bara detta. Sedan må ministern
            säga att regeringen prioriterar denna fråga.
          </note>
          <note>
            Om man läser regleringsbrevet till Rikspolisstyrelsen finner
            man dock att regeringen i princip prioriterar allting, och då
            blir det problem. Man kan inte prioritera allting. Man måste faktiskt
            tänka efter vad det är som man verkligen prioriterar, och regeringen
            tycks inte prioritera den här frågan.
          </note>
          <note>
            Det har inte satsats mer resurser till polisen, och polisen behövs
            för att man ska kunna hitta, utreda och följa upp de här brotten.
            Mina två frågor till ministern kvarstår därför fortfarande. Vi
            har inte fått något svar på dem. Ministern har nu redan genom
            vissa uttalanden i pressen föregripit den proposition som ska
            komma, och jag skulle vilja veta vad ministern anser om det övergripande
            ansvaret. Ska staten ta det?
          </note>
          <note>
            Tycker ministern att polisen har fått mer resurser för att klara
            det här?
          </note>
          <note type="speaker">
            Anf. 28 INGER RENÉ (m):
          </note>
          <note>
            Herr talman! Också jag har anledning att tacka för svaret eftersom
            vi har fått ett svar, men när man ser på utformningen av svaret
            känns det som mer riktat till talmannen än till oss interpellanter.
            Men det må väl vara hänt. Dessutom känner jag igen svaret från
            många tidigare tillfällen. Jag kan väl inte precis säga att det
            är hämtat från ett tal av Margareta Winberg, men jag vill framhålla
            att jag har frågat, motionerat och interpellerat om detta sedan
            slutet på 90-talet, och när jag tittar i mina gamla papper finner
            jag samma löften och utfästelser utan att någonting ändå har hänt
          </note>
          <note>
            - i varje fall praktiskt taget ingenting.
          </note>
          <note>
            Det är klart att vi alla är tacksamma över den lag som vi fick
            i somras på det här området, men ingenting har hänt vad gäller
            skydd för flickor som har varit utsatta för trafficking. Ingenting
            har gjorts för att garantera deras praktiska möjligheter att stanna
            kvar, så att man kan leva upp till den lag som vi fick i somras.
            De har fortfarande mycket små möjligheter att stanna under den
            tid som deras ärenden ska behandlas i domstol.
          </note>
          <note>
            Ingenting har gjorts för att försäkra dem att de får ett skydd
            när de kommer tillbaka till sina hemländer.
          </note>
          <note>
            Det är egentligen inte bara skydd mot förövarnas hämnd som de
            här flickorna behöver. Det gäller väldigt ofta flickor, unga kvinnor
            och även pojkar som inte har ekonomiska möjligheter att leva på
            annat sätt än genom prostitution. Skickar vi tillbaka dem till
            samma verklighet som de kommer ifrån kommer de med all sannolikhet
            att fortsätta sitt liv i prostitution eller att bli utsatta för
            trafficking ännu en gång. Ett shelter, ett skydd, är alltså inte
            tillräckligt för de här personerna. Ingenting har heller gjorts
            för att undersöka möjligheter eller skyldigheter för staten att
            ekonomiskt stödja de kommuner som ska komma att garantera deras
            dagliga tillvaro och säkerhet här i
          </note>
          <note>
            Sverige.
          </note>
          <note>
            En sak har hänt förutom den lagstiftning som vi fick i somras,
            och det är att den särskilda traffickinggrupp som har arbetat
            med stor kompetens här i
          </note>
          <note>
            Stockholm nu ska dras in eftersom den arbetat på projektbasis.
            Projektet är slutfört, och man säger att de arbetsuppgifter som
            gruppen har haft ska övertas generellt av polisen. Jag och många
            med mig tycker att det är en kolossal nackdel.
          </note>
          <note>
            I elfte timmen har det också hänt något annat som jag tycker
            är lite märkligt. Kanske ska man kalla det något av en ordningsfråga
            att ministern låter intervjua sig av Svenska Dagbladet om det
            som ska komma. Vi fick i tisdags en propositionsförteckning här
            i riksdagen, och det svar som ministern skrivit till Marietta
            de Pourbaix-Lundin och till mig kom i torsdags. Jag tycker att
            det hade varit sjyst om vi i det svar som vi fick hade fått läsa
            om den proposition som nu kommer att läggas fram i maj i stället
            för att vi fick läsa om det i Svenska Dagbladet.
          </note>
          <note>
            Våra talmän brukar säga att det som ska hända i politiska sammanhang
            ska ske här i plenisalen, inte på debattsidor eller i artiklar
            i våra dagstidningar. Jag vet inte riktigt hur det fungerar inom
            idrotten med gula och röda kort, men kanske skulle vi ha något
            kort som skulle rendera en utvisning i fem minuter vid hantering
            en fråga på detta sätt. Det känns som om det skulle vara riktigt.
          </note>
          <note type="speaker">
            Anf. 29 EWA LARSSON (mp):
          </note>
          <note>
            Herr talman! Utan att lägga mig i om det var rätt tågordning
            eller inte vill jag säga att jag blev väldigt glad när jag i tidningen
            läste om att det ska komma en proposition i vår. Jag tycker att
            det är roligt att få pricka av att vi på punkt efter punkt ändå
            tar steg framåt i denna mycket allvarliga fråga.
          </note>
          <note>
            För ett och ett halvt år sedan förde jag tillsammans med några
            av dem som diskuterar nu en debatt med Lars Engqvist och angav
            i tolv punkter konkreta åtgärder för att komma åt den här frågan.
            Jag kan notera att fyra av de punkterna nu är avbockade. Det gäller
            sedan att följa upp frågorna och se vad åtgärderna innebär.
          </note>
          <note>
            Vi ger till exempel i dag genom det baltiska samarbetet stöd
            till utvecklingsplaner i de länder som kvinnorna kommer ifrån.
            Vi ska nu också ge stöd för att kvinnorna ska kunna vända sig
            till domstol för att man ska kunna komma åt slavhandeln.
          </note>
          <note>
            Poliserna får nu också utbildning för att lättare kunna analysera
            vad som händer. Jag vet också att det arbetas för att höja frågans
            status inom EU-
          </note>
          <note>
            samarbetet.
          </note>
          <note>
            Jag undrar precis som interpellanterna över den oklara ansvarsfördelningen.
            Förslaget handlar nu om att skydda offret. Jättebra! Jag skulle
            också vilja att vi tar ännu ett steg och faktiskt ger de här kvinnorna
            asyl. Deras situation vid ett återvändande är faktiskt oerhört
            komplicerad, och jag tror att asyl är ett sätt att verkligen hjälpa
            dem på lång sikt.
          </note>
          <note>
            Men låt oss se på vad vi har i dag. Ministern talar om socialt
            och psykologiskt stöd. Bra! Men vi ännu inte kommit så långt att
            vi har fått öronmärkta pengar till de sociala myndigheterna. Jag
            tror att de sociala myndigheterna för att kunna klara att ge socialt
            och psykologiskt stöd måste få öronmärkta pengar. Jag menar dessutom
            att det är nödvändigt att även polisen fortsättningsvis får öronmärkta
            pengar. Annars går det inte att följa upp den här frågan.
          </note>
          <note>
            Man får tycka vad man vill om öronmärkning, men menar man allvar
            med att detta är en viktig fråga behövs det en öronmärkning för
            att betona det. Om det nu är så att trafficking-gruppen läggs
            ned är det en fullständig katastrof. Den har ju utvecklat en kompetens
            och ett nätverk som då inte skulle kunna användas.
          </note>
          <note>
            Själv sitter jag numera i Stockholms polisstyrelse, och den kommer
            att sammanträda på måndag. Jag kommer att följa upp frågan där
            så gott jag kan, men som ministern vet är den ekonomiska situationen
            för polisen av olika orsaker väldigt svår i Stockholms län. Ska
            den ha möjlighet att verkligen prioritera frågor tror jag att
            öronmärkning är nödvändig.
          </note>
          <note>
            Jag vill också notera att regeringen under ordförandeskapet lyfte
            fram frågan om handel med människor. Det var en prioriterad fråga.
            Jag passade då på att träffa polisen i Norrköping och i Luleå.
            I Norrköping var man väldigt glad över att man kunde skicka hem
            kvinnorna med första båt eftersom man inte hade någon ekonomi
            för att ta hand om dem i Sverige.
          </note>
          <note>
            Man menade att om vi skickar tillbaka dem är vi av med problemet
            och får inga kostnader. Ändå hade man ett bra samarbete med sociala
            instanser i Norrköping.
          </note>
          <note>
            I Luleå var polisen väldigt duktig på att lokalisera problemen,
            men där är det männens attityd som är det svåra. Man undrade där
            hur man ska gå till väga för att lösa den viktigaste frågan, nämligen
            mäns attityder till att köpa sex. Vet ministern att varannan tysk
            man har köpt sex och att 400 000 svenska män har gjort samma sak?
          </note>
          <note type="speaker">
            Anf. 30 HELENA BARGHOLTZ (fp):
          </note>
          <note>
            Herr talman! I sitt svar på de här mycket viktiga interpellationerna
            nämner statsrådet den nya lagen om människohandel för sexuella
            ändamål. Jag har varit ledamot i den stora Sexualbrottskommittén,
            och jag vill först säga att det inte är Sverige som har tagit
            initiativ till lagen, utan det är fråga om ett FN- och
          </note>
          <note>
            EU-initiativ som Sverige sedan har tagit in i sin lagstiftning.
            Det är i och för sig bra.
          </note>
          <note>
            Men jag är väldigt bekymrad för den här lagen, därför att min
            bedömning är att den inte är tillräckligt långtgående. Det är
            nämligen så att man ställer väldigt starka krav på vad man bedömer
            vara människohandel för sexuella ändamål. Offret ska ha varit
            utsatt för tvång, blivit lurad, hotad eller på annat otillbörligt
            sätt lockats till i det här fallet Sverige för att prostituera
            sig. Det andra är att det handlar om en 18-
          </note>
          <note>
            årsgräns. För kvinnor - det är ju till största delen kvinnor
            som kommer - som är över 18 år måste det kunna bevisas, antingen
            av dem själva eller av åklagaren, att de har kommit hit, alltså
            blivit hitlockade, på ett otillbörligt sätt. Har de varit införstådda
            med att de ska prostituera sig åker människohandlaren inte dit.
            Jag vill bara säga det: Vi tror ofta att människohandlaren är
            en man, men tyvärr är ofta också kvinnor inblandade som människohandlare.
            Det blir som jag bedömer det en tung bevisbörda på offret, som
            ska visa att hon har blivit lurad till detta.
          </note>
          <note>
            Är man under 18 år finns det inte en sådan här gräns. Då räcker
            det att man har kommit hit, även om man då är införstådd med att
            man ska prostituera sig.
          </note>
          <note>
            Vi kan då ta Lilja-fallet, för det är väldigt intressant att
            tillämpa det på den här lagstiftningen. Lilja var 16
          </note>
          <note>
            år i filmen. Hon fick ett pass där det stod att hon var
          </note>
          <note>
            19 år. Den här människohandlaren, karlen som tog hand om henne,
            hade mycket väl, om det hade blivit så att Lilja hade gått till
            polisen och det hade blivit en rättegång om det hela, kunnat vifta
            med passet och säga: Ja, men hon är 19 år. Hon ville komma. Hon
            får då bevisa att hon har blivit lurad eller tvingad.
          </note>
          <note>
            Jag tror att den här lagstiftningen blir väldigt svår att tillämpa,
            och jag har också talat med en åklagare om detta.
          </note>
          <note>
            Vad jag vill är att man alltså tog bort den här 18-
          </note>
          <note>
            årsgränsen. Ingen kvinna, vare sig hon vill prostituera sig eller
            inte, ska komma hit och kunna göra detta.
          </note>
          <note>
            Det finns nämligen ett problem också: Många unga, fattiga flickor
            i östra Europa och runtom i världen har inte någonting emot, tvärtom,
            de ställer upp på, att komma hit och prostituera sig, därför att
            de inte har några andra utkomstmöjligheter. De är alltså införstådda
            med detta.
          </note>
          <note>
            Jag är mycket för fri arbetskraftsinvandring, men jag vill inte
            ha den typen av arbetskraftsinvandring, vill jag säga.
          </note>
          <note>
            En annan anledning till att jag tror att det är väldigt svårt
            att tillämpa den här lagen är - samtliga tidigare talare har varit
            inne på det - frågan: Vem ska utreda den här sexhandeln? Lägger
            man ned trafficking-gruppen så gör man det väldigt mycket svårare
            för åklagare att komma åt det här. Jag tror inte att polisen kommer
            att klara detta. Det är jättetrist att då konstatera att vi har
            en lagstiftning som inte alls är tillämpbar i Sverige.
          </note>
          <note>
            Ministern talar också om att arbete pågår med att ta fram ett
            lagförslag som omfattar alla former av människohandel, och det
            är väl i och för sig bra att det görs. Men vilka kriterier kommer
            man att använda för att bedöma om det handlar om människohandel
            eller inte?
          </note>
          <note type="speaker">
            Anf. 31 ALICE ÅSTRÖM (v):
          </note>
          <note>
            Herr talman! Ja, vi måste konstatera att det har hänt mycket
            på det här området under de senaste åren. Går vi tio år tillbaka
            i tiden så var det här en fråga som inte debatterades och diskuterades
            på det sätt som sker i dag. Det tas positiva steg varje dag på
            det här området.
          </note>
          <note>
            Men det finns fortfarande mycket kvar att göra.
          </note>
          <note>
            Det vi i Vänsterpartiet ser som en mycket viktig fråga är frågan
            om de tillfälliga uppehållstillstånden för dessa kvinnor, kvinnor
            som ska vittna i rättegångar för att man på det här sättet ska
            kunna komma åt den organiserade brottsligheten. Men det finns
            ju ett problem med det tillfälliga uppehållstillståndet. Det är
            risken för att de här kvinnorna, när de sedan blir utvisade till
            sina hemländer, inte kommer att få det skydd som de så väl behöver.
          </note>
          <note>
            Vi i Vänsterpartiet ser att det finns en risk att det här med
            tillfälligt uppehållstillstånd blir ytterligare ett cyniskt utnyttjande
            av dessa kvinnor. Först blir de utnyttjade av de kriminella organisationerna
            när de tas till Sverige. De blir utnyttjade av männen under den
            tid de är här. Sedan blir de utnyttjade av det svenska rättsväsendet
            i kampen mot den organiserade brottsligheten. Sedan, när det svenska
            rättsväsendet har fått sitt, utvisar man dem.
          </note>
          <note>
            Vi ser det som positivt att man tar steg framåt, men vi vill
            gärna se att man ska kunna ge de här kvinnorna asyl i Sverige.
            Vi vet att svårigheten att skydda dem i deras hemländer är så
            stora att vi inte kan ha garantier för det. Vi tror också att
            det är viktigt att ta det ytterligare steget, för vi tror att
            det kommer att vara alldeles för få kvinnor som vågar riskera
            att ställa upp i en rättegång när man vet att man sedan utvisas.
            Då är rädslan alldeles för stor. För att vi ska kunna ta ytterliga
            positiva steg för att stoppa denna oerhört förnedrande verksamhet,
            för att stoppa det här slaveriet, borde vi i Sverige kunna ge
            dessa kvinnor uppehållstillstånd.
          </note>
          <note>
            Herr talman! Jag vill också ta upp frågan om trafficking-gruppen.
            Jag vet att det här är en fråga för
          </note>
          <note>
            Stockholmsmyndigheten och att det är där man fattar beslut, men
            jag tycker att det är oerhört viktigt att man nu från regeringens
            sida tydligt signalerar vikten av att det oerhört betydelsefulla
            utvecklingsarbete som den här gruppen har bedrivit får möjlighet
            att fortsätta. Annars blir kampen bara ord och ingen verklighet.
          </note>
          <note type="speaker">
            Anf. 32 Statsrådet JAN O KARLSSON (s):
          </note>
          <note>
            Herr talman! Ärade meddebattörer! De inledande orden här ska
            väl inte bortskymma en betydande gemensam värdegrund när det gäller
            kampen mot trafficking. Jag hoppas att jag inte kan uppfatta det
            på annat sätt. Jag beklagar att jag inte har några andra verktyg
            än ord, men det är ungefär vad jag har att tillgå, det skrivna
            och det muntliga, och det lär väl inte bli någonting annat heller.
          </note>
          <note>
            I ett tidigare skede av debatten föreslog en av interpellanterna
            att jag skulle utvisas i fem minuter, men kammarens ordningsregler
            medger inte rött kort.
          </note>
          <note>
            Nu går jag över till det allvarliga ämne vi har att ägna oss
            åt. De båda interpellanterna får ursäkta mig, men jag vill faktiskt
            ansluta lite till vad Ewa Larsson sade.
          </note>
          <note>
            När jag första gången hade ett samtal med Anita
          </note>
          <note>
            Gradin om det här på telefon mellan Bryssel och
          </note>
          <note>
            Luxemburg för nu snart åtta år sedan var hon oerhört besviken
            och bekymrad. Hon hade tagit upp det här som ett av sina första
            ämnen som nybliven kommissionär, och det var väggen. Det var inte
            bara bland männen i kommissionen som denna vägg fanns. Även kommissionärerna
            av annat kön skakade på huvudet och sade: Detta är ingen fråga
            för oss. Det var Dutroux-skandalen i Belgien som över huvud taget
            gjorde det här möjligt, om ni minns den. Han är inte dömd än,
            för övrigt. Det var parlamentet som gjorde det.
          </note>
          <note>
            Jag vill här direkt anknyta till vad Helena Bargholtz säger:
            Det är naturligtvis alldeles riktigt att det inte är Sverige utan
            FN och EU som har tagit initiativet, men det är i hög grad efter
            Sveriges arbete i FN
          </note>
          <note>
            och EU. Även om nu Anita Gradin inte får företräda svenska intressen,
            så var det faktiskt från svenska utgångspunkter som hon förde
            upp den här frågan på den europeiska dagordningen. Därför tycker
            jag att det med förlov sagt är en förenklad beskrivning att säga
            att det inte var Sverige utan FN och EU.
          </note>
          <note>
            Jag återkommer till de andra legala synpunkterna så fort som
            jag hinner.
          </note>
          <note>
            Trafficking, kampen mot trafficking och Sveriges engagemang i
            detta är oerhört viktigt. Även om ni tycker att ni har hört det
            förut så upprepar jag det igen: Det arbete som vi har bedrivit
            utomlands, inte minst på västra Balkan, har skaffat oss kunskaper
            som också gör att vi i dag kan handskas med frågan så att säga
            i vårt eget närområde på ett annat sätt än vad vi annars skulle
            ha gjort. Det gäller just sådana saker som när vi arbetat med
            flickor och kvinnor från
          </note>
          <note>
            Moldavien, i Albanien och i andra delar av västra
          </note>
          <note>
            Balkan: hur man har arbetat med att fånga in problemet och att
            få de här kvinnorna ur det grepp de har befunnit sig i men också
            att man har kunnat förbereda ett värdigt återvändande, eftersom
            väldigt många av dem vill tillbaka.
          </note>
          <note>
            Jag ska återkomma till själva asylrättsfrågan.
          </note>
          <note>
            Därför finns det ett samband mellan vårt tidiga internationella
            engagemang och det vi nu gör här hemma. Sedan vet vi alla vilka
            utomordentliga svårigheter som är förknippade med att angripa
            den här typen av problem. Jag ska återkomma till det mer i detalj.
          </note>
          <note>
            Jag ska i mitt nästa inlägg noga kommentera det viktiga i att
            Svenska Dagbladet i dag har en redogörelse för ett antal frågor
            som vi ska diskutera i dag.
          </note>
          <note>
            En del av det öppna samhället är att tidningar jagar nyheter,
            och ibland får de reda på dem. Jag har inte uttalat mig i det
            här fallet. Jag har över huvud taget inte varit i kontakt med
            dem. Min statssekreterare har på direkt förfrågan lämnat ett antal
            intressanta upplysningar. Det ska bli mig en glädje att i nästa
            replikomgång få gå in på vad som finns både i tidningen och i
            mitt interpellationssvar.
          </note>
          <note>
            Anf. 33 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Ja, ministern, vi har en gemensam värdegrund. Det
            sade jag också. Därför hade det inte behövt skrivas så mycket
            om hur förkastligt och förskräckligt det hela är. Det utgår jag
            från att vi alla tycker.
          </note>
          <note>
            Ministern har fel när han säger att han bara har ord. Som minister
            har han mer än ord. Han kan gå till handling och lägga konkreta
            förslag. Det saknar jag fortfarande. Nu använde ministern mycket
            av sin talartid till att säga att han ska återkomma i ett senare
            replikskifte, och då har vi bara en enda replik kvar för att kunna
            säga någonting.
          </note>
          <note>
            Jag ställde några konkreta frågor som handlar om det övergripande
            ansvaret. Det gäller ansvaret på hemmaplan. När det gäller det
            internationella arbetet gav jag faktiskt regeringen beröm för
            att de har lyft fram frågan på ett bra sätt och skött den bra.
            Men vem har det övergripande ansvaret på hemmaplan för offren
            för trafficking, alltså när de ska få stanna för att vittna?
          </note>
          <note>
            Många intresseorganisationer, bland annat Kvinnoforum där Anita
            Gradin vad jag vet är styrelseordförande, anser att staten har
            ett ansvar. Och så sent som i slutet av förra året sade även Margareta
            Winberg i tidningarna att staten har ett ansvar. Därför frågar
            jag ministern: Vad tycker han? Har staten det övergripande ansvaret
            för de kvinnor som får stanna medan de vittnar? Det gäller även
            det ekonomiska ansvaret. Det betyder inte att staten bokstavligen
            måste utföra åtgärderna. Man kan skriva ett avtal med en kommun
            eller en frivilligorganisation som hjälper kvinnorna med boende,
            psykologiskt stöd, kuratorstöd och olika andra stöd. Staten borde
            dock ha det övergripande ansvaret, men jag får inte svar från
            ministern på denna fråga.
          </note>
          <note>
            När det gäller polisens resurser här hemma i Sverige påstår ministern
            att polisen har fått stärkta resurser. Det har de inte fått. Ett
            bevis på det är att man får lägga ned Trafficking-gruppen i Stockholm.
            Det beror just på att man inte har resurser.
          </note>
          <note>
            Som en parentes kan jag nämna det nya kommunikationssystem som
            olika myndigheter, bland annat polisen, ska ha. För att kunna
            finansiera det nya systemet måste 400 tjänster bort från polisen
            i Stockholms län. Samtidigt säger regeringen att allt är prioriterat,
            även trafficking. Det går inte ihop, det hör ministern själv.
            Trafficking-gruppen måste få möjlighet att vara kvar om vi ska
            kunna göra något. Annars faller mycket platt till marken.
          </note>
          <note>
            Min fråga till ministern är återigen: Vem ska ha det övergripande
            ansvaret? Är det staten? Är ministern beredd att ta detta ansvar?
            Hur är det med polisen? Har de resurser så det räcker?
          </note>
          <note>
            Vad kommer den proposition som är på gång att konkret innehålla?
            Eftersom ministern, eller statssekreteraren, redan har pratat
            med Svenska Dagbladet -
          </note>
          <note>
            och det är ju tillåtet att prata - undrar jag: Vad mer kommer
            det? Kommer det något av det som jag och vi nu tar upp? Kommer
            det att behandlas i propositionen eller inte?
          </note>
          <note>
            Ibland känns det som att vi egentligen debatterar med fel minister.
            Vi ställde interpellationerna till
          </note>
          <note>
            Thomas Bodström, och ett tag skulle Morgan Johansson svara. Plötsligt
            är det Jan O Karlsson som står här i dag. Det måste vara minst
            sagt förvirrat i regeringen när det gäller vem som har ansvaret
            för dessa frågor.
          </note>
          <note>
            Det är kanske anledningen till att det inte fungerar helt.
          </note>
          <note>
            Det handlar också om att kunna sätta fast brottslingarna när
            det gäller trafficking. Alla vet att brottsligheten är internationell.
            Den är välorganiserad, den sker i flera olika led, och det är
            väldigt svårt att sätta dit de olika leden, vilket också påtalats
            här tidigare.
          </note>
          <note>
            Den som tar kvinnorna över gränsen säger: Nej, jag visste inte
            att det skulle sluta på det här sättet. Den som upplåter en bostad
            säger: Nej, jag hade ingen aning om detta. Och därmed klarar sig
            i princip alla.
          </note>
          <note>
            Är regeringen beredd att göra någonting åt lagstiftningen så
            att det blir lättare att komma åt de olika leden och på så sätt
            stoppa trafficking. Det är ytterligare en fråga.
          </note>
          <note type="speaker">
            Anf. 34 INGER RENÉ (m):
          </note>
          <note>
            Herr talman! Några av oss sade att vi har hört det förut, och
            det har vi gjort. Det är klart att vi är glada att det kommer
            en proposition.
          </note>
          <note>
            Jag skulle vilja att statsrådet rättade mig om jag har fel, men
            nu kommer propositionen inte förrän i maj. Det innebär att den
            inte kan behandlas förrän till hösten. Det i sin tur innebär att
            vi antagligen kommer att besluta om lagförslag på vissa områden
            under hösten. Om allt då är som vanligt betyder det att lagen
            inte kommer att träda i kraft förrän om ganska precis ett och
            ett halvt år, alltså sommaren 2004.
          </note>
          <note>
            Eftersom den här frågan har varit på tapeten i snart tio år kan
            man inte annat än tycka att det är synd att det tar så lång tid.
          </note>
          <note>
            Min del i den här interpellationen handlade om det skydd som
            flickorna måste ha på hemmaplan när de återvänder. Jag är nämligen
            inte, åtminstone inte än, som de andra interpellanterna övertygad
            om att man per automatik ska bevilja dem asyl. De som jag har
            pratat med vill också återvända till sitt eget hemland. Då måste
            vi kunna garantera säkerheten för dessa flickor.
          </note>
          <note>
            Motståndarna till deras säkra liv tillhör oftast den allra värsta
            sorten av organiserad brottslighet. Då menar jag att det inte
            spelar någon roll om flickorna får asyl i Sverige eller någon
            annanstans. De måste ha ett skydd motsvarande det skydd som vi
            ibland ger gravt misshandlade kvinnor i Sverige. Man måste åtminstone
            kunna diskutera om de ska ha skyddad identitet, om de ska flytta
            till något annat ställe, alltså hela det paketet, på samma sätt
            som vi diskuterar de gravt misshandlade kvinnorna. Vanlig asyl
            är oftast inte tillräckligt för de här flickorna.
          </note>
          <note>
            När det gäller att hantera detta mycket svåra problem är det
            naturligtvis nödvändigt med ett europeiskt samarbete, och kanhända
            samarbete utanför gränserna också.
          </note>
          <note>
            Denna hantering är naturligtvis väldigt viktig för vuxna personer.
            Men den är än viktigare när det handlar om barn. I dag finns det
            organisationer som uppmärksammar oss på att också barn är offer
            för trafficking. Än så länge är det väl ovanligt, men det blir
            dock allt vanligare att en vuxen kvinna
          </note>
          <note>
            "trafikeras" tillsammans med barn, där alltså både kvinnan och
            barnen omfattas av det sexuella utnyttjandet. Det fordras naturligtvis
            alldeles speciella kunskaper för att kunna hantera dessa gravt
            misshandlade barn. Vi måste kunna garantera deras rehabilitering
            i hemlandet och, så gott det går, deras fortsatta möjligheter
            att leva ett normalt liv.
          </note>
          <note>
            Jag var under helgen i Vilnius på en traffickingkonferens. Jag
            var på ett shelter för kvinnor som varit utsatta för sexturism.
            De kommer inte att kunna fortsätta driva detta shelter eftersom
            de inte har några pengar. De har inte ens pengar till mat. Då
            är det lätt att föreställa sig hur de ska bära sig åt för att
            få sin fortsatta försörjning. Detta måste vi ha i åtanke i vår
            fortsatta hantering av dessa flickor och kvinnor.
          </note>
          <note type="speaker">
            Anf. 35 EWA LARSSON (mp):
          </note>
          <note>
            Herr talman! Det här är min sista möjlighet att gå upp i denna
            debatt, och jag vill därför upprepa och också fördjupa mig lite
            grann i tre saker.
          </note>
          <note>
            För det första gäller det mäns attityder mot prostitution, alltså
            hur motkraften ser ut. Motkraften till den pornografiska industrins
            objektifiering av kroppen, alltså kroppen som handelsvara, är
            ju själva basen. Hur ser strategin ut? Jag väntar fortfarande
            på den mansrörelse som reser sig upp och säger: Vi män är inte
            på det där sättet. Vi tycker inte att en kropp är en handelsvara.
            Än så länge har jag dock inte sett den stora rörelsen.
          </note>
          <note>
            För det andra gäller det öronmärkningen av pengar. Jag menar
            att det är nödvändigt att fortsätta att öronmärka pengarna till
            polisen. Enligt min mening är det nödvändigt att börja ge de sociala
            myndigheterna öronmärkta pengar för att de ska kunna ge ett socialt
            och psykologiskt stöd, det stöd som ministern sade att man skulle
            ge.
          </note>
          <note>
            För det tredje menar jag inte att alla kvinnor som har blivit
            lurade att sälja sin kropp kriminellt här i
          </note>
          <note>
            Sverige ska med automatik få stanna kvar. Vad jag menar är självklart
            att det ska finnas sådana möjligheter för dem som har en sådan
            situation att de inte kan återvända.
          </note>
          <note>
            När nu Sverige så modigt går ut och har valt en annan väg tvärtemot
            våra närmaste nordiska grannländer och våra EU-kombattanter, där
            vissa stora länder har valt att legalisera och så att säga ha
            skattegenererande verksamhet av kvinnokroppsförsäljning, hur följer
            vi upp statistiskt att vår väg är den vinnande vägen?
          </note>
          <note type="speaker">
            Anf. 36 HELENA BARGHOLTZ (fp):
          </note>
          <note>
            Herr talman! Statsrådet lovade att ge svar på mina synpunkter
            och min kritik av den nya lagen, men jag fick inte några sådan
            synpunkter i svaret. Det kanske kommer i nästa svar. Jag kan undra
            varför man gör distinktionen mellan dem som ännu inte prostituerat
            sig och dem som redan prostituerat sig. Jag funderar på om det
            har att göra med en allmän syn på prostitutionen. Kvinnor som
            väljer att prostituera sig får stå sitt kast. De ska man inte
            skydda genom lagstiftningen.
          </note>
          <note>
            Jag tänker igen på filmen Lilja 4-ever. Det gör vi allihop i
            de här sammanhangen. Det var en skrämmande skildring men samtidigt
            intressant att testa den nya lagen på. Jag skulle vilja höra om
            statsrådet har en uppfattning om mannen som tog emot henne och
            utnyttjade henne när hon kom till Sverige. Är han en människohandlare
            eller är han en kopplare? Det är nämligen väldigt stor skillnad
            i straffsatserna. För människohandel kan man få upp till tio års
            fängelse.
          </note>
          <note>
            För koppleri handlar det som fyra år eller sex år om det är grovt
            koppleri.
          </note>
          <note>
            Jag förstår att det kanske är lite knepigt för statsrådet som
            inte är justitieminister. Men eftersom statsrådet har lyft fram
            lagen i sitt svar tycker jag att det är väldigt angeläget att
            få diskutera lagen. Jag fick heller inte synpunkter på vilka kriterier
            som kommer att användas i den nya lagstiftningen som är på gång.
          </note>
          <note>
            Om statsrådet vet det vore det väldigt intressant att få höra
            det.
          </note>
          <note type="speaker">
            Anf. 37 ALICE ÅSTRÖM (v):
          </note>
          <note>
            Herr talman! Det jag och Vänsterpartiet tycker är oerhört viktigt
            är just att kvinnan ska ges möjlighet till permanent uppehållstillstånd.
            Det är också viktigt att säga att det inte ska vara någon automatik.
            Men det ska finnas en möjlighet till permanent uppehållstillstånd.
          </note>
          <note>
            Det är två skäl till det. Det ena är kvinnans skyddsbehov som
            man måste väga in och vilka möjligheter det finns att ge kvinnan
            ett adekvat skydd i hemlandet. Det andra gäller brottsbekämpningsperspektivet.
            Hur många kvinnor tror vi kommer att ställa upp som vittnen? De
            är oerhört betydelsefulla i en brottsutredning. Utan dessa kvinnors
            vittnesmål kommer vi inte att kunna komma åt dessa organiserade
            ligor.
          </note>
          <note>
            Det är oerhört viktigt. Därför är det viktigt att se till att
            den tryggheten och den möjligheten för dessa kvinnor måste finnas.
            Annars är det risk för att de få som vi lyckas få att vittna och
            sedan utvisar bara innebär ytterligare ett utnyttjande av dessa
            kvinnor.
          </note>
          <note>
            Det kan vi inte acceptera.
          </note>
          <note>
            Den andra frågan som jag vill ta upp lite kort gäller statens
            finansiella ansvar. Det kommer inte att handla om särskilt mycket
            pengar. Det är kanske inte så orimligt att ett antal kommuner
            i avtal med staten specialiserar sig på detta men att det är regeringen
            som kommer att stå för medlen. Det är viktigt att man får bygga
            upp den kompetensen och kunskapen i de kommunerna. Då ska man
            kanske ta ett antal kommuner som man har avtal med.
          </note>
          <note>
            Detta är frågor som vi kommer att arbeta vidare med framöver.
            Jag är övertygad om att vi kommer att ta ytterligare steg i kampen
            mot denna avskyvärda handel.
          </note>
          <note type="speaker">
            Anf. 38 Statsrådet JAN O KARLSSON (s):
          </note>
          <note>
            Herr talman! Jag är hedrad av en lång rad debattörer. En del
            av de synpunkter som ni har fört fram till mig gör att det skulle
            kunna vara intressant att lyssna på en diskussion mellan interpellanterna.
          </note>
          <note>
            Nu ska jag ta det i tur och ordning. När det först gäller förslaget
            avser jag att under våren lägga fram ett förslag. Där utgår jag
            från utredningens förslag som var färdigremitterat den 20 december.
            Sedan delar jag i och för sig Inger Renés suck över att det tar
            tid att ändra lagar och stifta lagar i landet. Men i ett rättssamhälle
            tar vi den tiden på oss. Det är det som gör att lagändringsvägen
            är en besvärlig och knagglig väg att gå. Det är den väg jag tror
            att vi ska ta här.
          </note>
          <note>
            Jag tror att det tillfälliga uppehållstillståndet är grunden.
            Vad beträffar denna tydligen oerhört centrala fråga för fru de
            Pourbaix-Lundin - Jag ber om ursäkt för att jag använder ordet
            fru. Det får man inte göra nuförtiden. Men jag är så gammal att
            jag tillåter mig att nu i hastigheten göra det. - att diskutera
            kostnadsfördelningen mellan stat och kommun är avsikten att samma
            regler och principer ska gälla som för asylsökande. Det innebär
            att staten kommer att ersätta kommunerna för de pengar som kommunerna
            ska lägga ut för socialt och psykologiskt stöd till dessa kvinnor
            efter samma grundläggande principer som för asylsökande.
          </note>
          <note>
            Jag är i likhet med flera av frågeställarna mycket skeptisk till
            att generellt ge permanent uppehållstillstånd, alltså att det
            ska utgöra något slags automatiskt asylskäl. Jag tror inte på
            det. Jag tror också att det har kommit fram nyanser i debatten.
            Det är det tillfälliga uppehållstillståndet som är det bästa.
            Jag tog Balkanexemplet för att visa att jag är medveten om vilken
            typ av arbete som erfordras för att kvinnorna ska kunna ha ett
            värdigt återvändande till sin ursprungsmiljö utan att drabbas
            av samma elände och helvete igen. Där instämmer jag i grund och
            botten i det resonemang som Inger René förde.
          </note>
          <note>
            Jag vill sedan konstatera att lagen är ganska ny.
          </note>
          <note>
            Vi måste arbeta efter den en tid, även om jag förstår att Helena
            Bargholtz representerar en utomordentligt grundläggande kunskap
            om tillkomsten av lagen. Jag tror att ett omdöme om hur lagen
            fungerar måste anstå i avvaktan på att den har tillämpats.
          </note>
          <note>
            Den 18-årsgräns vi har ger möjligheten att behandla barn på ett
            annat sätt än vuxna. Här återkommer jag till en annan synpunkt
            som kom fram i diskussionen. När det gäller barn är jag den förste
            att instämma i vad Inger René säger. Vi har tagit initiativ till
            att i vårt närområde sätta igång ett samarbete om detta på Östersjömötet
            i somras. Vi har en stor konferens i Frösundavik den 11 februari
            som jag kommer att inleda. För att ytterligare bidra till förvirringen
            i regeringens engagemang i detta kommer ett annat statsråd att
            avsluta konferensen. Vi är många som är inblandade i detta, men
            jag hoppas att ordningen ska kunna hållas ändå.
          </note>
          <note>
            Vi kommer där att ta upp flera andra frågor som gäller ensamkommande
            barn, och inte minst de som handlar om människohandel och trafficking.
            Här har jag själv tagit initiativ till att denna konferens också
            ska omfatta frivilligorganisationerna i Sverige. Jag kommer att
            ha ett särskilt möte med frivilligorganisationerna i nästa vecka
            för att förbereda den. Jag tror att det värdiga återvändandet
            i hög grad har att göra med att vi engagerar frivilligorganisationerna,
            de så kallade NGO:erna.
          </note>
          <note>
            När det gäller frågan om mäns attityder vill jag i blixtkorthet
            säga att vi inte ska bortse från lagstiftningens miljöbildande
            verkan. Mitt svar på den fråga som här ställdes är att mäns attityder
            i hög grad kommer att påverkas av att vi nu har en kriminalisering.
            Den är moralbildande. Därför kan vi inte bara använda statistiska
            metoder för att visa vår linjes förträfflighet.
          </note>
          <note>
            När det sedan gäller att sprida ljuset börjar vi nu på Nordiska
            rådets session. Vi kommer att fortsätta att i EU, FN och internationellt
            under Margareta
          </note>
          <note>
            Winbergs ledning driva kriminaliseringen av könshandel som en
            svensk ståndpunkt. Annars blir strategin inte sammanhängande.
          </note>
          <note>
            Anf. 39 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Ministern undviker skickligt att säga något om polisen
            och polisens resurser. Om inte polisen har några resurser och
            kan få fast några brottslingar kanske det inte ens en gång kommer
            att finnas några kvinnor som behöver några tillfälliga uppehållstillstånd.
            Då har man inte satt dit någon brottsling som man behöver någon
            som kan att vittna mot.
          </note>
          <note>
            Därför är detta är väldigt viktig fråga. Moderaterna vill ge
            polisen och rättsväsendet 2 miljarder mer under den period som
            kommer, bland annat för att de ska klara av detta.
          </note>
          <note>
            När det gäller frågan om vem som ska ha det övergripande ansvaret
            får jag svaret att man ska ersätta kommunerna för kostnaderna.
            Om ministern hade läst min interpellation noga hade han sett att
            det naturligtvis handlar om kostnaderna, men det handlar också
            om kunskap och kompetens. Det har sagts tidigare att alla kommuner
            inte klarar detta, och det tror inte jag heller. Små kommuner
            som kanske får ett sådant här fall en gång vart femte år klarar
            inte det.
          </note>
          <note>
            Därför borde staten ha det övergripande ansvaret för allt och
            sluta avtal med ett antal kommuner eller frivilliga organisationer
            för att sköta detta. Det var inte riktigt vad ministern sade,
            så jag känner mig inte helt nöjd och lugn på den punkten.
          </note>
          <note>
            Jag förstår att ministern kanske inte kan svara på detta, men
            jag vill ju att det ska vara lättare att sätta dit alla led i
            brottsligheten, det vill säga de som tar kvinnorna eller flickorna
            över gränsen, de som ger dem boende och så vidare. Det kan man
            inte i dag eftersom alla säger att de inte visste vad det handlade
            om, de visste inte att det skulle sluta på det här sättet när
            hon togs över gränsen. Lagstiftningen måste ändras på detta plan.
          </note>
          <note>
            Jag tycker att det har varit en bra diskussion. Jag ser fram
            emot att det kommer mycket konkret i propositionen. Ministern
            har mer än ord. Han har möjlighet att lägga konkreta förslag.
            Jag hoppas att det utnyttjas denna gång så att vi kan göra någonting
            på hemmaplan.
          </note>
          <note type="speaker">
            Anf. 40 INGER RENÉ (m):
          </note>
          <note>
            Herr talman! Jag ska svara på en fråga som jag fick av statsrådet.
            Det gällde hastigheten när det gäller att stifta lagar. Remisstiden
            gick ut den 20 december, om jag minns rätt. Propositionen kommer
            i maj.
          </note>
          <note>
            Jag kan tänka mig att om man hade velat hade man faktiskt kunnat
            börja skriva på propositionen också under remisstiden, och det
            kanske man gjorde. Då hade vi kunnat få propositionen före deadline
            för den här vårterminens arbete. Vi hade kanske kunnat vinna åtminstone
            ett halvt år. Jag tycker att det hade varit viktigt i just det
            här sammanhanget. Även om demokrati tar tid, kan man försöka snabba
            på i vissa sammanhang.
          </note>
          <note>
            Sammanfattningsvis menar jag att kompetensen hos socialarbetare
            måste öka. Kompetensen har varit inriktad på vuxna kvinnor och
            ibland män, men den här kompetensen måste dessvärre i dag också
            omfatta barn. Kompetensen hos polisen måste öka. Enligt uppgifter
            som jag har fått ökar trafficking i norra
          </note>
          <note>
            Sverige, och i norra Sverige får man leta väldigt länge för att
            hitta poliser. Där är det ett väldigt stort problem, som jag ser
            det.
          </note>
          <note>
            Kommuner måste få ekonomiska möjligheter att arbeta med den här
            ibland ganska dyra verksamheten.
          </note>
          <note>
            Sverige har ett stort ansvar när vi skickar tillbaka flickor
            och pojkar till andra länder.
          </note>
          <note>
            Slutligen vill jag säga att ministern litar lite grann på frivilligorganisationer.
            De länder som de här flickorna och pojkarna kommer ifrån är oftast
            mycket nya länder. I deras tidigare tillvaro har det inte varit
            möjligt att ha frivilligorganisationer i någon större omfattning.
            Det gör att de inte är så vana vid det arbetet.
          </note>
          <note>
            De har inte hunnit bygga upp dessa organisationer i tillräcklig
            omfattning än. Där måste man lita på stat och kommuner i större
            utsträckning.
          </note>
          <note type="speaker">
            Anf. 41 Statsrådet JAN O KARLSSON (s):
          </note>
          <note>
            Herr talman! Då har tiden kommit till polisen. Jag behöver inte
            nu gå in i styrsystemet för polisväsendet.
          </note>
          <note>
            Dessutom är jag lite förvånad över talet om att polisen inte
            får ökade resurser. Vi satsar varje år mer resurser till polisen.
            Här handlar det om väldigt många olika saker. Det handlar om utbildning,
            kunskap och perspektiv. Jag vill understryka att där håller jag
            med Marietta de Pourbaix-Lundin om helhetsperspektivet. Problemet
            är att vi inte förrän för ett halvår sedan över huvud taget hade
            beskrivit det vi letar efter som ett brott. Vi hade alltså inte
            en lag, utan tidigare hade vi bara koppleriet. Där hade vi det
            distinktionsproblem som Helena Bargholtz talade om i en av sina
            frågor till mig. Jag delar Marietta de
          </note>
          <note>
            Pourbaix-Lundins önskemål om att man ska kunna angripa problem
            av den här arten ur ett helhetsperspektiv. Det innebär helt enkelt
            att man måste kunna mer. Att kunna mer gör man genom att man har
            fått en lag. Då måste vi nu arbeta efter den lagen, bygga ut detta
            och utbilda poliser.
          </note>
          <note>
            Sedan gällde det Stockholmspolisens grupp. Eftersom jag har tjuvläst
            det här artikeln i Svenska
          </note>
          <note>
            Dagbladet konstaterar jag att polisstyrelsens ordförande, som
            ju står på samma säkra grund som interpellanten, tänker ta upp
            saken på måndag och ta ett initiativ. Det understryker att det
            faktiskt är de som har ansvaret.
          </note>
          <note>
            När det gäller tidsfrågan vill jag bara säga att vi faktiskt
            också måste gå till Lagrådet. Det är där som propositionsskrivningen
            börjar, men vi kan inte göra det innan vi har avlyssnat remissinstanserna.
            Det skulle uppriktigt sagt ifrågasättas i så fall.
          </note>
          <note>
            Jag ska avsluta med att säga något om frivilligorganisationerna
            som kanske är anstötligt. Det är att om vi inte hade frivilligorganisationer
            i Sverige och i de länder vi nu talar om skulle vi inte kunna
            göra någonting alls. Jag tror inte att de myndigheter som har
            funnits där i tio år är mogna för detta. Tack och lov att vi har
            Röda korset och andra frivilligorganisationer som kan arbeta på
            marken i Baltikum, till exempel i Vilnius. Annars stod vi fullständigt
            tomhänta, och det gör vi inte.
          </note>
          <note>
            Sedan vill jag tacka för debatten.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2002/03:124 om Sveriges asylpolitik
            för flyktingar från Bangladesh
          </note>
          <note type="speaker">
            Anf. 42 Statsrådet JAN O KARLSSON (s):
          </note>
          <note>
            Herr talman! Ulla Hoffmann har frågat mig om regeringen avser
            att vidta några åtgärder för att dels uppmärksamma Migrationsverket
            på de genomgripande förändringar som inträffat i Bangladesh under
            det senaste året, dels öka kunskapen hos verkets personal. Ulla
            Hoffmann avser kunskaperna om förhållandena i andra länder och
            om läkarutlåtanden beträffande psykiska och fysiska skador som
            åsamkats asylsökanden till följd av tortyr, förföljelse och förtryck
            i de länder de flytt från.
          </note>
          <note>
            Låt mig inledningsvis notera att MR-rapporter om situationen
            i Bangladesh generellt talar om förekomsten av politiskt våld
            mellan anhängare till olika politiska grupperingar och om förekomsten
            av tortyr och övergrepp mot kvinnor. I detta avseende delar jag
            den oro för situationen som Ulla Hoffmann ger uttryck för.
          </note>
          <note>
            Sverige har också ett försteg i förhållande till andra länder
            när det gäller länderkunskap genom den ökade samverkan som utvecklats
            mellan utlandsmyndigheterna och framför allt Migrationsverket
            under de senaste åren. Detta var ett av de ämnen som lyftes fram
            vid ett nyss avslutat chefsmöte på Utrikesdepartementet.
          </note>
          <note>
            De svenska utlänningsmyndigheterna måste naturligtvis vara väl
            förtrogna med förhållandena, inte minst på MR-området, och ha
            en god länderkunskap.
          </note>
          <note>
            För att uppnå detta informeras Migrationsverkets personal fortlöpande
            om förhållandena i andra länder, inklusive Bangladesh. Detta gäller
            inte minst kvinnors och andra utsatta gruppers situation. För
            detta använder sig verket av olika källor såsom FN:s flyktingkommissarie
            och olika MR-organisationer samt ambassadrapporter. Migrationsverket
            deltar också i
          </note>
          <note>
            EU-samråd om situationen i asylsökandes hemländer där bland annat
            MR-frågor tas upp.
          </note>
          <note>
            Migrationsverket företar också regelbundna besök i viktiga ursprungsländer.
            Så sent som i oktober 2002
          </note>
          <note>
            genomfördes en så kallad fact-finding-resa till bland annat Bangladesh
            för att på plats träffa MR-
          </note>
          <note>
            organisationer, kvinnoorganisationer, internationella och nationella
            källor liksom andra länders ambassader för att erhålla en så god
            och objektiv bild som möjligt av situationen.
          </note>
          <note>
            Det bör också tilläggas att Migrationsverket fortlöpande håller
            utbildningar för all personal i bland annat tortyrfrågor och kvinnofrågor.
            Därutöver får särskilt berörd personal fördjupad utbildning om
            dessa frågor. Migrationsverkets personal ska ha den kunskap som
            krävs för att kunna bedöma läkarintyg.
          </note>
          <note>
            Det finns också möjlighet för asylhandläggarna att anlita förtroendeläkare,
            specialister, i de fall man är osäker på bedömningen av åberopade
            läkarintyg.
          </note>
          <note>
            För att ytterligare förstärka kompetensen i medicinska frågor
            har verket från och med årsskiftet även en förtroendeläkare verksam
            inom barn- och ungdomspsykiatrin.
          </note>
          <note>
            Jag kan således konstatera att Migrationsverkets personal på
            olika sätt får möjlighet att upprätthålla en god kunskap om situationen
            om bland annat de mänskliga rättigheterna i ursprungsländerna,
            inklusive Bangladesh.
          </note>
          <note>
            Då Ulla Hoffmann som framställt interpellationen anmält att hon
            var förhindrad att närvara vid sammanträdet medgav förste vice
            talmannen att Sermin
          </note>
          <note>
            Özürküt i stället fick delta i överläggningen.
          </note>
          <note type="speaker">
            Anf. 43 SERMIN ÖZÜRKÜT (v):
          </note>
          <note>
            Herr talman! Jag vill börja med att tacka statsrådet för svaret.
            Det är glädjande att han delar den oro vi har för situationen
            i Bangladesh.
          </note>
          <note>
            I svaret nämnde ministern att så sent som oktober
          </note>
          <note>
            2002 genomfördes en särskild så kallad fact-findingresa till
            Bangladesh för att på plats träffa MR-
          </note>
          <note>
            organisationer för att erhålla en så god och objektiv bild som
            möjligt av situationen. Jag skulle vilja upplysa statsrådet om
            den förändring som har skett i
          </note>
          <note>
            Bangladesh efter oktober 2002.
          </note>
          <note>
            Den 17 oktober 2002 genomfördes en stor operation av bangladeshisk
            militär i flera städer i landet.
          </note>
          <note>
            Operationen bar namnet Clean Heart. Massarresteringar genomfördes
            och tusentals människor fördes bort till militärförläggningar
            där de torterades och fängslades. Kvinnor våldtogs. Det var våldtäkter
            som ofta medförde att dessa kvinnor - om de inte mördats
          </note>
          <note>
            - själva tog sina liv. Våldtäkt har blivit en del av den politiska
            kampen och regeringens politiska förtryck.
          </note>
          <note>
            Efter Clean Heart-operationen har regeringen i
          </note>
          <note>
            Bangladesh utfärdat full straffrihet för dem som begick brott
            mot mänskliga rättigheter under operationen. Den som är politiskt
            aktiv och tillhör oppositionen i Bangladesh löper stor risk. Vid
            kontakt med polis och andra myndigheter är det vanligt att man
            råkar ut för grov misshandel, tortyr och våldtäkt.
          </note>
          <note>
            Sådana uppdaterade kunskaper om ett lands politiska förhållanden
            är självklart nödvändiga för att göra rättvisa bedömningar av
            asylskäl.
          </note>
          <note>
            Därför vill jag ställa följande frågor till ministern:
          </note>
          <note>
            Hur används egentligen den kunskap som faktiskt finns? Hur uppdateras
            denna kunskap? Kopplas kunskapen tydligt till vilka hänsyn asylhandläggarna
            tar i sina asylutredningar och i så fall hur?
          </note>
          <note type="speaker">
            Anf. 44 Statsrådet JAN O KARLSSON (s):
          </note>
          <note>
            Herr talman! Den svenska organisationen av regeringsarbetet och
            av vår statsförvaltning innehåller en sak som är av mycket stor
            betydelse för den fråga som interpellanten nu ställer. I motsats
            till något annat land ingår migrationsmyndigheterna under samma
            ledning som utlandsmyndigheterna, nämligen
          </note>
          <note>
            Utrikesdepartementet. Vi har alltså här en speciell möjlighet
            att se till att den personal som arbetar med utlänningsärenden
            har tillgång till den mest aktuella kunskap som vi förfogar över
            i utrikesförvaltningen.
          </note>
          <note>
            Under UD:s chefsmöte - som jag nämnde i mitt interpellationssvar
            - diskuterade vi detta i detalj med cheferna för våra utlandsmyndigheter,
            i närvaro av cheferna för Utlänningsnämnden och Migrationsverket.
            Jag kan försäkra interpellanten att det här ger möjligheten att
            hålla vår personal fortlöpande informerad. På den direkta frågan
            om förhållandena i
          </note>
          <note>
            Bangladesh kan jag säga att våra kunskaper uppdateras fortlöpande
            om förhållandena i detta land. Vi har inte något slags koagulerad
            kunskap från något tidigare skede i historien som Migrationsverket
            har att följa i bedömningarna av sådana ärenden.
          </note>
          <note>
            Men det svenska utrikesdepartementet har inte något kunskapsmonopol
            om Bangladesh. Vi har internationella organisationer, Amnesty,
            Human Rights
          </note>
          <note>
            Watch, som är utomordentligt viktiga kunskapskällor för MR-förhållanden.
            Vi har FN:s olika organ och
          </note>
          <note>
            MR-rapporter. Vi har UNHCR och IOM, det vill säga
          </note>
          <note>
            FN:s flyktingkommissarie och den internationella migrationsorganisationen.
            IOM är utomordentligt aktiv just i Asien och är därför en synnerligen
            viktig kunskapskälla. Vi har till vårt förfogande en utomordentlig
            kunskapskälla som kan användas fortlöpande och effektivt.
          </note>
          <note>
            Det är viktigt för att kunna utnyttja den typen av kunskapskällor,
            att vi utbildar personalen mer på djupet. Det är därför vi har
            fact-finding-resor. Det är därför vi har mer och mer utlandsbaserad
            personal som på ort och ställe får arbeta med ärendena, vilket
            innebär att de har större möjligheter att tillägna sig de kunskaper
            som de får till dels via rapporter.
          </note>
          <note>
            Eftersom jag i den här debatten har lite mer tid och det är färre
            interpellanter skulle jag vilja tillåta mig att vidga debatten
            något. Vi ska vara klara över att Bangladesh är ett stort flyktingland,
            både som mottagare av flyktingar och som leverantör av flyktingar.
            Där finns kanske 20 000 hinduiska flyktingar som vistas i Indien.
            Det är kanske 300 000 från Bihar, som en gång flydde till Östpakistan
            och som inte har kommit i väg till Pakistan och som finns kvar
            som displaced persons. Vi har fortfarande tiotusentals flyktingar
            från Burma. Vi har flyktingar från Afrika.
          </note>
          <note>
            Om vi enbart ska titta på vad de svenska myndigheterna kan göra
            får vi ett felaktigt perspektiv.
          </note>
          <note>
            Det är därför jag avslutningsvis vill understryka hur oerhört
            viktigt det är att svensk flyktingpolitik också till sin karaktär
            är global och internationell.
          </note>
          <note type="speaker">
            Anf. 45 SERMIN ÖZÜRKÜT (v):
          </note>
          <note>
            Herr talman! Ministern säger att Migrationsverket fortlöpande
            utbildar all personal i bland annat tortyrfrågor och kvinnofrågor
            och att verket har de aktuella uppgifterna.
          </note>
          <note>
            Jag vill beröra ett ganska nytt fall med en kvinna från Bangladesh
            som har fått avslag på sin asylansökan. Hon greps under en demonstration,
            arresterades och misshandlades av polisen. Hon och hennes make
            misshandlades. Han anklagades för mord. Sedan lämnades en avskuren
            hand framför parets bostad.
          </note>
          <note>
            Hon anmälde händelsen på polisstationen, där man vägrade att
            ta emot anmälan. Hon gömde sig därefter hos sina föräldrar. När
            hon greps av polisen i föräldrarnas bostad anklagades hon för
            olagliga affärer samtidigt som hon torterades och våldtogs. Till
            sist fick hon skriva på ett papper att hon inte fick lämna landet.
          </note>
          <note>
            Migrationsverket bedömer hennes historia som hundraprocentigt
            trovärdig men avslår ansökan.
          </note>
          <note>
            Ärendet går vidare till Utlänningsnämnden. Det avslås där också.
            Förklaringen lyder enligt följande: Det är allmänt känt att tortyr
            och annan brutal behandling regelmässigt förekommer i samband
            med polisingripanden i Bangladesh. Det är alltså inte fråga om
            ett missbruk sanktionerat av statsmakten. Nämnden finner att ett
            åberopande av sådana skäl som nu nämnts inte generellt kan utgöra
            grunden för beviljande av flyktingstatus.
          </note>
          <note>
            Migrationsmyndigheterna vägrade att se gruppvåldtäkten som ett
            led i en politisk förföljelse. I stället drog man slutsatsen att
            det var enskilda meningsmotståndare som utfört våldtäkten. Detta
            är ett tydligt exempel på att migrationsmyndigheternas personal
            inte har tillräckliga kunskaper vad gäller kvinnors asylskäl.
          </note>
          <note>
            Min avsikt med det här exemplet är att förföljelsen i sådana
            fall borde ses som politisk förföljelse, inte enskild förföljelse.
            Det är bara ett fall bland många liknande fall.
          </note>
          <note>
            Med anledning av detta vill jag fråga biståndsoch flyktingministern
            om det har skett några förändringar beträffande våldtäktsproblematiken.
          </note>
          <note type="speaker">
            Anf. 46 Statsrådet JAN O KARLSSON (s):
          </note>
          <note>
            Herr talman! Jag sade inte att all personal har utbildats, för
            jag vet inte om det har skett. Jag vet att personalen utbildas,
            och det finns naturligtvis en strävan att alla ska utbildas. Det
            är fråga om en fortlöpande utbildning i många olika frågor, som
            tortyrfrågor, mänskliga rättigheter, medicinska, psykologiska
            och psykiatriska frågor. Det gäller också den fråga som Sermin
            Özürküt avslutningsvis ställde, nämligen följderna av våldtäkt.
          </note>
          <note>
            Vad gäller det ärende som Sermin Özürküt ställer mig inför får
            jag inte gå in på det - det känner alla kammarens ledamöter till.
            Det är alltså inte möjligt för mig att med utgångspunkt i beskrivningen
            av ett enskilt ärende göra några betraktelser som kan uppfattas
            så att jag som migrationsminister försöker påverka ärendenas behöriga
            gång. Det här skapar en svårighet i diskussionen. Jag kan mycket
            väl ha rader av uppfattningar, och någon gång i framtiden när
            jag har avgått delge omvärlden de uppfattningarna. Men när vi
            nu ska arbeta med det här och försöka att gemensamt utforma svensk
            flyktingpolitik kan jag inte kommentera ett enskilt ärende.
          </note>
          <note>
            När det gäller grunderna för beviljande av asyl finns det i Genèvekonventionen
            och svensk utlänningslagstiftning en rad omständigheter, utöver
            offentligt anordnad förföljelse, som ger asylskäl. Men jag kan
            alltså inte kommentera hur Migrationsverket och Utlänningsnämnden
            har bedömt det ärende som
          </note>
          <note>
            Sermin Özürküt nu tar upp. Jag beklagar det.
          </note>
          <note>
            Däremot är det naturligtvis oerhört viktigt att vi har detaljerade
            kunskaper om förhållandena i de länder som vi arbetar med. Förhållandena
            är inte perfekta på något sätt, utan säkerligen kan mycket göras
            för att vidareutveckla det här.
          </note>
          <note>
            I de diskussioner som vi har haft med partierna om en rättssäker
            flyktingpolitik har det från ett annat parti, från kd:s sida,
            tagits fram tanken på en kvalitetssäkring av utlänningsärendena
            i Sverige. Jag tycker att det är ett alldeles utomordentligt förslag,
            som jag har gjort till mitt. Vi arbetar på många olika sätt för
            att kvalitetssäkra ärendebehandlingen. Det är mitt svar i fråga
            om det enskilda fallet.
          </note>
          <note>
            Jag tog upp en sak - det gjorde jag på fullt allvar, och det
            kommer jag att fortsätta med. Det var att när jag har vidgat min
            egen länderkunskap om Bangladesh har jag funnit att det rör sig
            om hundratusentals flyktingar. Min tes om svensk flyktingpolitik
            är att vi inte enbart kan sysselsätta oss med ett eller några
            enskilda ärenden, vart och ett ohyggligt tragiskt. Vi måste också,
            om vi verkligen menar allvar med att ta ansvaret för att lindra
            förhållandena för de människor som drabbas av detta, ge ett perspektiv
            på alla de människor som berörs.
          </note>
          <note>
            Regeringens flyktingpolitik - och förhoppningsvis hela den svenska
            flyktingpolitiken - börjar i denna insikt. Vi måste arbeta där.
            Vi måste via vårt stöd till
          </note>
          <note>
            UNHCR, IOM och andra organisationer och genom internationellt
            samarbete och bistånd förbättra förhållandena för de hundratusentals
            människor som drabbas av förföljelse i sitt eget land eller som
            har tvingats till ett land och är förföljda i andra länder.
          </note>
          <note>
            Bangladesh är också ett land där flyktingar söker en fristad.
          </note>
          <note type="speaker">
            Anf. 47 SERMIN ÖZÜRKÜT (v):
          </note>
          <note>
            Herr talman! Det är inte ett dugg förvånande med ett sådant agerande
            från ministern. Det vore säkert lättare att vara bistånds- och
            flyktingminister utan att ha asylärenden inom sitt ansvarsområde.
          </note>
          <note>
            Som jag sade i mitt anförande var min avsikt att ta upp principfrågan,
            inte det enskilda fallet. Jag gav exempel för att få svar i principfrågan.
            Jag måste förklara detta.
          </note>
          <note>
            Tillbaka till sakområdet: Jag skulle sist vilja säga att Migrationsverkets
            och Utlänningsnämndens ställningstagande beträffande asylärenden
            i Bangladesh inrymmer en märklig motsägelse. Man förklarar att
            tortyr och våldtäkt förekommer regelmässigt vid arresteringar
            i Bangladesh, men man har samtidigt mage att tala om enskilda
            polismän. Det handlar inte om enskilda polismän. Det handlar om
            ett strukturellt problem, inte om enstaka fall.
          </note>
          <note>
            Än en gång vill jag understryka vikten av att inte glömma bort
            användningen av våldtäkt som politisk förföljelse när kvinnors
            asylärenden behandlas.
          </note>
          <note type="speaker">
            Anf. 48 Statsrådet JAN O KARLSSON (s):
          </note>
          <note>
            Herr talman! Jag vill understryka att mitt uttalande gäller uteslutande
            som en principiell ståndpunkt, inte som ett uttalande i ett enskilt
            fall. Jag kan inte fastställa huruvida detta är förhanden.
          </note>
          <note>
            Det som Sermin Özürküt sade sist, om användande av våldtäkt som
            politiskt medel, som medel att degradera, förödmjuka och förfölja
            en medmänniska, är just ett kriterium på förföljelse. Det har
            vi också sett på många andra håll i världen - i Rwanda, i Bosnien
            och på andra sådana platser.
          </note>
          <note>
            Det ingår i våra uppgifter att se till att lära oss mer om grymhetens
            natur, om jag får använda det uttrycket. Därför måste vi, hur
            motbjudande det än kan te sig, föra in detta när vi förbereder
            vår personal att handskas med de ärenden som de ställs inför.
            Det är självklart. Det kan hända att vi släpar efter där och att
            vi understundom förstår av ren erfarenhet hur grymhetens ansikte
            kan förändra karaktär, och då får vi anpassa vår utbildning till
            det.
          </note>
          <note>
            Rent principiellt ingår det alltså i de uppgifter som vi har
            att se till att de människor som arbetar i Migrationsverket och
            Utlänningsnämnden med att handlägga dessa fruktansvärda ärenden
            också får de kunskaper som gör dem skickade att fatta bästa möjliga
            beslut i de ärendena, och med alla de hänsyn som de har att ta
            som regleras av gällande lagstiftning.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2002/03:71 om miljöklassning av bilar
          </note>
          <note>
            Anf. 49 Miljöminister LENA SOMMES-
          </note>
          <note>
            TAD (s):
          </note>
          <note>
            Herr talman! Sven Bergström har frågat mig vilka åtgärder jag
            är beredd att vidta för att påskynda utvecklingen av miljöanpassade
            fordon som ger en minimal eller ingen negativ påverkan alls på
            den yttre miljön, så kallade nollemissionsfordon. Dessutom frågar
            han om jag är beredd att lägga fram förslag så att koldioxidutsläpp
            beaktas i miljöklassystemet. Den senare frågan gäller i praktiken
            bränsleförbrukningen, eftersom det för dagens fossildrivna bilar
            finns ett exakt samband mellan dessa storheter. Bilden kompliceras
            dock av övergången till alternativa drivmedel som inte direkt
            kan kopplas till fordonets egenskaper och miljöklass.
          </note>
          <note>
            Inledningsvis vill jag säga att jag delar Sven
          </note>
          <note>
            Bergströms uppfattning att det är nödvändigt att begränsa koldioxidutsläppen
            från transportsektorn. Det är den sektor där trenden mot ökade
            utsläpp av koldioxid tycks vara svårast att bryta. Det beror på
            att vägtrafiken stadigt ökar och att det finns en utveckling mot
            tyngre och motorstarkare bilar. Flera olika åtgärder behövs för
            att begränsa bilarnas utsläpp av koldioxid. Det är helt klart
            att vi behöver utveckla mycket effektiva styrmedel inom detta
            område. Frågan är hur detta lämpligen sker.
          </note>
          <note>
            För att stimulera införandet av fordon med låga utsläpp är el-
            och hybridfordon befriade från fordonsskatt under de fem första
            åren. Dessutom har sådana bilar till och med beskattningsåret
            2005 ett 40 %
          </note>
          <note>
            lägre förmånsvärde än motsvarande konventionella bilar. För vissa
            andra fordon avsedda för alternativa drivmedel är förmånsvärdet
            sänkt med 20 %. Riksskatteverket har fått i uppdrag att i samarbete
            med
          </note>
          <note>
            Naturvårdsverket och Vägverket utvärdera effekterna av detta
            beslut. Den utvärderingen slutredovisas vid halvårsskiftet 2005.
          </note>
          <note>
            Kommissionen arbetar nu dessutom med ett förslag om en särskild
            kravnivå för fordon med mycket låga utsläpp av kväveoxider, kolväten
            och partiklar.
          </note>
          <note>
            Det kommer i praktiken att krävas att de drivs med alternativa
            bränslen. En tanke är att medlemsländerna ska kunna gynna dessa
            fordon med lägre skatt. Sverige har en mycket positiv syn på att
            en sådan kravnivå antas.
          </note>
          <note>
            När det gäller frågan om jag är beredd att lägga fram förslag
            som innebär att koldioxidutsläpp kan beaktas i miljöklassystemet
            vill jag hänvisa till Vägtrafikbeskattningsutredningen, som arbetar
            med frågan om hur ett system för beskattning av bilars bränsleförbrukning
            kan utformas. Utredningen ska lämna sitt slutbetänkande till regeringen
            senast den
          </note>
          <note>
            31 december 2003.
          </note>
          <note>
            När det gäller frågan om koldioxidutsläpp är jag enig med Sven
            Bergström om att det är problematiskt att fordon med hög bränsleförbrukning
            kan tillhöra den bästa miljöklassen, miljöklass 2005, om vi med
            denna beteckning vill ge konsumenten en fullständig bild av vilka
            bilar som är att föredra ur miljösynpunkt. Det är emellertid svårt
            att mot bakgrund av gällande EU-regler utveckla dagens miljöklassystem
            i den riktning som Sven Bergström önskar.
          </note>
          <note>
            Enligt EU:s regler ska alla bilar som godkänts mot en viss kravnivå
            behandlas lika skattemässigt. Hänsyn kan i det sammanhanget inte
            tas till bränsleförbrukningen. Om vi kräver att bilar för att
            hamna i den bästa miljöklassen ska underskrida en viss bränsleförbrukning
            så stänger vi möjligheten att kombinera miljöklassystemet med
            ekonomiska incitament.
          </note>
          <note>
            Som Sven Bergström konstaterar har frågan om att inkludera koldioxidutsläppen
            i miljöklassystemet diskuterats under flera år. Två utredningar,
            Miljöklassutredningen och Avgasrening 2000, har analyserat sådana
            förslag. Båda kom fram till att en sådan omläggning inte var aktuell.
            När Naturvårdsverket i en rapport 1996 föreslog en omdaning av
            miljöklassystemet med liknande inriktning fick det ett klart negativt
            mottagande bland majoriteten av remissinstanserna.
          </note>
          <note>
            För tunga fordon fanns det under en period bullerkrav i miljöklassystemet.
            Efteråt framstod det som ett misstag att blanda samman flera olika
            typer av miljökrav inom ramen för miljöklassystemet på det sätt
            som skedde då.
          </note>
          <note>
            Slutsatsen är att vi bör studera olika möjligheter att gynna
            bränsleeffektiva bilar och inte fixera oss vid miljöklassystemet.
            Den mest effektiva lösningen kan vara att utveckla ett styrmedel
            mot lägre bränsleförbrukning som är skilt från miljöklassystemet.
            Det finns många olika sätt att utforma detta styrmedel på, och
            alla har olika för- och nackdelar. På den punkten är det lämpligt
            att avvakta resultatet av Vägtrafikbeskattningsutredningens arbete.
          </note>
          <note>
            Jag vill slutligen säga att det pågår en viktig utveckling inom
            EU som Sverige stöder aktivt. Det gäller bland annat den frivilliga
            överenskommelsen med bilindustrin om att sänka den genomsnittliga
            bränsleförbrukningen med 25 % till 2008.
          </note>
          <note type="speaker">
            Anf. 50 SVEN BERGSTRÖM (c):
          </note>
          <note>
            Herr talman! Jag får börja med att tacka miljöministern för svaret.
            Vi kan se den här interpellationsdebatten som en uppföljning av
            en fråga som jag hade möjlighet att ställa till miljöministern
            före jul på samma tema. En interpellationsdebatt ger ju möjlighet
            att utveckla diskussionen ytterligare.
          </note>
          <note>
            Dock vill jag, liksom i en tidigare interpellationsdebatt, ta
            upp en ordningsfråga. Det är, herr talman, inte rimligt att vi
            får ett svar från departementet och den ansvariga ministern som
            vi bygger vårt debattupplägg på och att vi sedan får ett annat
            svar en kvart före debattens början. Det är otillständigt, och
            departementet sätt att handlägga det här borde rendera om inte
            rött kort så åtminstone gult kort.
          </note>
          <note>
            Miljöministern och jag har talat om detta, men för att få det
            i protokollet vill jag ändå påpeka att vi inte kan ha en sådan
            ordning. Vi interpellanter måste ha en rimlig möjlighet att förbereda
            debatten. Den här interpellationen är över en månad gammal, så
            det har funnits gott om tid i departementet att hantera detta.
          </note>
          <note>
            Som en förmildrande omständighet vill jag säga att det nya svaret
            var betydligt bättre.
          </note>
          <note>
            Jag vill alltså ta upp det här med klimatfrågan och miljöklassning
            av fordon och bränslen. Vi som har ambitionen och tror att hela
            Sverige ska leva har förstått att transportsektorn är väldigt
            viktig och att bilen är en viktig del av transportsektorn. Vi
            kommer att ha ett stort antal bilar. Vi kommer att vara bilberoende
            i det här landet, och då måste vi se till att våra fordon är miljöanpassade,
            så långt det går.
          </note>
          <note>
            Vi vet också att klimatfrågan är en av de absolut viktigaste
            framtidsfrågorna, om vi ska överleva på det här jordklotet. Mänsklighetens
            påverkan på den naturliga växthuseffekten kommer att få ödesdigra
            konsekvenser för jorden och dess invånare om vi inte kan åtgärda
            det hela.
          </note>
          <note>
            Transportsystemet står för en stor del av utsläppen av växthusgasen
            koldioxid. Därtill ökar denna sektor sina utsläpp. Det gör en
            förändring till ett långsiktigt hållbart transportsystem väldigt
            angelägen. Det här är naturligtvis inte så lätt att komma till
            rätta med, men vi måste jobba mera aktivt och offensivt än vad
            vi har gjort. Vi har haft det här miljöklassningssystemet i ett
            tiotal år, och ändå har det stora brister.
          </note>
          <note>
            Skjuter vi upp angelägna förändringar av det fossilbaserade samhället
            finns det risk för att kostnaden i framtiden blir väldigt mycket
            större. Därför behövs det konkreta åtgärder nu för att lösa problemen
            med växthuseffekten. En sådan konkret åtgärd är alltså att påskynda
            utvecklingen av miljöanpassade fordon som ger en minimal eller
            helst ingen negativ påverkan alls på den yttre miljön, så kallade
            nollemissionsfordon.
          </note>
          <note>
            Det här har vi från Centerpartiets sida betonat väldigt tydligt
            och starkt också tidigare.
          </note>
          <note>
            När det gäller frågan om utformning av miljöklassningssystemet
            lägger min interpellation tyngdpunkten på bilarna, men det handlar
            också om miljöklassning av bränsle. Det är viktigt att man lever
            upp till namnet, som är just miljöklassning. Det kan inte vara
            rimligt att ha ett svenskt miljöklassningssystem för bilar som
            inte inkluderar den viktigaste växthusgasen, nämligen koldioxid.
            Det innebär i så fall att bilar kan släppa ut hur mycket koldioxid
            som helst och får ändå tillhöra den bästa miljöklassen.
          </note>
          <note>
            Att inte ta hänsyn till koldioxid ger en felaktig och dålig signal
            om miljötänkandet i vårt land. Miljöklassningssystemet tar i dag
            hänsyn till kolväte, kväveoxid och kolmonoxid, vilka kan beskrivas
            som lokala eller nationella växthusgaser, men det tar alltså inte
            hänsyn till koldioxid som är ett väldigt stort problem internationellt.
            Signalen blir att vi i Sverige prioriterar våra egna lokala problem
            och inte bryr oss om de internationella. Det kan låta hårt, men
            så är det.
          </note>
          <note>
            Låt mig avsluta med en fråga till miljöministern.
          </note>
          <note>
            Hon hänvisar till Vägtrafikbeskattningsutredningen.
          </note>
          <note>
            Är miljöministern beredd att låta den utredningen titta på den
            här frågan med förtur, så att vi kan få en hantering där också
            koldioxiden kommer med i miljöklassningen?
          </note>
          <note>
            Anf. 51 Miljöminister LENA SOMMES-
          </note>
          <note>
            TAD (s):
          </note>
          <note>
            Herr talman! Som svar på den sista frågan vill jag säga att Vägtrafikbeskattningsutredningen
            kommer med sitt betänkande den 31 december 2003, och det är tveksamt
            om ett tilläggsdirektiv om att behandla frågan med förtur just
            i det här läget skulle bidra till att det går fortare. Man behandlar
            nu de här frågorna så fort man kan, och vi får ganska snart ett
            betänkande.
          </note>
          <note>
            Låt mig också säga att även jag tycker att det här har tagit
            tid, men det har inte att göra med att vi inte har tagit problemet
            på allvar. Det tycker jag att de utredningar som vi har haft visar.
            Detta är alltså tekniskt komplicerat. Det är också komplicerat
            i förhållande till EU:s regelverk att göra de här förändringarna.
          </note>
          <note>
            Det är helt uppenbart att vi har ett pedagogiskt problem när
            det gäller begreppet miljöklass. I det här fallet handlar det
            inte om någon egentlig miljömärkning för konsumenten, utan det
            är ett system som avser utsläpp av kväveoxider och annat medan
            däremot bränsleförbrukningen inte är inbegripen.
          </note>
          <note>
            När det gäller miljöklassystemet arbetar vi inom ramen för EU.
            Det innebär att vi arbetar tillsammans och att vi är beroende
            av övriga länders progressivitet i den här frågan. Jag kan övertyga
            interpellanten om att Sverige arbetar mycket aktivt med att driva
            denna fråga inom EU.
          </note>
          <note type="speaker">
            Anf. 52 SVEN BERGSTRÖM (c):
          </note>
          <note>
            Herr talman! Det är gott och väl att Sverige driver frågan aktivt
            inom EU. Det är jättebra. Men om systemet principiellt är felaktigt,
            eftersom det inte tar med koldioxid, finns det kanske anledning
            att fundera på om vi kan hantera frågan annorlunda. Kan vi förändra
            systemet så att det bättre speglar bilarnas miljökvalitet för
            konsumenten och dem som handlar upp bilar och fordon?
          </note>
          <note>
            Sverige har egentligen goda förutsättningar att vara pådrivande
            på området. Vi har traditionellt en stark fordonsindustri med
            underleverantörer, vi har inga egna oljetillgångar att värna om
            och vi har en stark position historiskt i fråga om renare drivmedel.
            Det finns ett par tre huvudspår som vi kan arbeta vidare med:
          </note>
          <note>
            Vi kan förändra våra bilar och fordon så att vi får snålare motorer
            och mindre motorer i stället för den utveckling vi kan se i dag
            med alltfler stadsjeepar och tunga bränsletörstiga bilar även
            i våra städer. Vi kan arbeta med en ny fordonsteknologi och försöka
            få fram bilar med en bättre, mer moderniserad och miljöanpassad
            teknik. Vi kan naturligtvis också se till att våra drivmedel,
            vare sig de är fossilbaserade eller baserade på något annat, blir
            mer miljöanpassade.
          </note>
          <note>
            Men det skulle vara väldigt glädjande om flera tidningar och
            aktörer i opinionsbildningen kunde göra som senaste numret av
            Svensk Åkeritidning och lyfta fram exempel på bränslesnåla fordon
            som förebilder.
          </note>
          <note>
            En av de åkare som medverkar i tidningen skriver att
          </note>
          <note>
            Scania är den mest bränslesnåla lastbil vi någonsin har haft.
            Tyvärr är det inte lika positivt när det gäller vanliga bilar.
            Volvo och Saab har inte haft samma tydliga ambitioner att producera
            bränslesnåla bilar som trafiksäkra bilar. Jag hoppas att man kan
            ändra på det framöver. Det skulle vara en styrka för svensk fordonsindustri
            om bilarna utöver att de är väldigt trafiksäkra också kunde bli
            mycket mer miljöanpassade.
          </note>
          <note>
            Jag hoppas att miljöministern fortsätter att vara pådrivande
            och fortsätter att fundera på om koldioxiden ändå inte kan tas
            in i miljöklassningssystemet.
          </note>
          <note>
            Jag är inte riktigt överens med miljöministern om att tidigare
            utredningar har avfärdat möjligheten att ta in koldioxiden i miljöklassningen.
            När man till exempel läser betänkandet från Avgasrening 2000 som
            kom i mars 2000 skriver utredarna följande när det gäller koldioxiden
            och miljöklassningen: Den uppmätta bränsleförbrukningen bör dock
            relateras till fordonets transportkapacitet (volymrelaterat koldioxidindex)
          </note>
          <note>
            eftersom det annars innebär att endast små bilar premieras. Naturvårdsverket
            bör därför ges i uppdrag att utveckla miljöklassystemet främst
            med avseende på hur parametern koldioxid ska beaktas i systemet.
          </note>
          <note>
            Det är ändå en signal om att de menar att detta är en viktig
            sak att få med. Jag hoppas att vi kan reda ut hur det ska vara
            på denna punkt. Det har uppenbarligen funnits olika uppfattningar
            bland tidigare utredningar om huruvida koldioxiden ska in i miljöklassen.
          </note>
          <note>
            Anf. 53 Miljöminister LENA SOMMES-
          </note>
          <note>
            TAD (s):
          </note>
          <note>
            Herr talman! Låt mig nyansera mig. Sven Bergström har självklart
            rätt i att detta inte helt har avvisats. Däremot har de tidigare
            utredningarna haft det så pass outvecklat att det inte har kunnat
            ligga till grund för några förslag. Man har uttryckt att det kan
            vara intressant, men man har inte kunnat se på vilket sätt det
            skulle kunna göras.
          </note>
          <note>
            Som Sven Bergström sade har Naturvårdsverket detta i uppdrag.
            Den 29 april i år ska man lämna sin rapport om hur man har utfört
            uppdraget. Det ser jag fram emot och hoppas att man då har kommit
            längre.
          </note>
          <note>
            Problemet kvarstår ändå att det kan vara svårt att förena alltsammans
            i ett system. Men vi hoppas på möjligheterna, och jag vill tillägga
            att Naturvårdsverket också har i uppdrag att se på möjligheterna
            att inkludera alternativa bränslen. Därutöver vill jag understryka
            att arbetet med de parametrar som finns i det miljöklassystem
            som vi har i dag fortfarande är viktigt att utveckla. Från svensk
            sida har vi inom EU i synnerhet drivit att vi ska få med partiklar
            när det gäller utsläppen från bilarna för att skärpa kraven.
          </note>
          <note>
            Vi bör gå vidare på båda fronterna. Jag är öppen för Vägtrafikbeskattningsutredningens
            förslag, men jag har också understrukit de problem och den komplexitet
            som det kan innebära att förena dessa två sidor av bilarnas miljöproblem
            i samma system.
          </note>
          <note type="speaker">
            Anf. 54 SVEN BERGSTRÖM (c):
          </note>
          <note>
            Herr talman! Det är naturligtvis inte okomplicerat att förena
            det i ett tydligt, rättvist och entydigt miljöklassningssystem.
            Jag är glad att miljöministern öppnar dörren för frågan och säger
            att man ska titta noga på den och eftersträvar en annan ordning.
            Om jag har förstått det rätt ingår 90 % av alla bilar som säljs
            i Sverige i dag i den högsta miljöklassen. Samtidigt kan vi se
            att andelen jeepar, bränsletörstiga stora tunga bilar, ökar. Det
            är ett märkligt förhållande att det är på det sättet. Vi kan också
            konstatera att Naturvårdsverket, precis som jag sagt inledningsvis,
            betonar att koldioxiden är en väldigt elakartad växthusgas som
            borde ha prioritet nummer ett.
          </note>
          <note>
            Det är hög tid att reformera miljöklassningen av våra bilar och
            även av våra bränslen. Det har vi inte haft möjlighet att beröra
            så mycket i denna debatt.
          </note>
          <note>
            Det är ju två skilda saker, miljöklassningen av bilar och miljöklassningen
            av bränsle. Även där finns det anledning att reformera systemet.
          </note>
          <note>
            En bra miljöklassning av bilar ska stimulera utvecklingen och
            vara en tydlig signal till konsumenterna om vilka bilar som är
            bäst ur miljösynpunkt.
          </note>
          <note>
            Man ska inte konservera en utveckling som går alltför sakta.
            I dag finns alltså inte den värsta växthusgasen, koldioxid, med
            i miljöklassningssystemet. Därför är det inte ett tillräckligt
            bra instrument som vägledning för miljömedvetna konsumenter.
          </note>
          <note>
            Jag är glad att miljöministern tar ett antal steg åt rätt håll,
            men det är lite förvånande att man inte är ännu mer offensiv från
            regeringens sida. Vi har hanterat denna fråga i ett tiotal år.
            Vi är ändå överens om att det fortfarande finns stora brister.
          </note>
          <note>
            Jag utgår ifrån att miljöministern nu, med höga ambitioner, tar
            tag i frågan och ser till att driva på utvecklingen så vi får
            ett bättre miljöklassningssystem.
          </note>
          <note>
            Anf. 55 Miljöminister LENA SOMMES-
          </note>
          <note>
            TAD (s):
          </note>
          <note>
            Herr talman! 90 % av bilarna ingår i högsta miljöklassen. Jag
            är överens om att det är en alldeles för hög andel om vi vill
            pressa på med detta system.
          </note>
          <note>
            Inför beslutet om miljöklass 2005 drev Sverige betydligt skarpare
            krav inom EU. Vi tycker fortfarande att vi ska arbeta parallellt
            och harmoniserat inom EU
          </note>
          <note>
            när det gäller dessa frågor. Det är en förutsättning för att
            vi ska kunna koppla miljöklassystemet till ett beskattningssystem.
            Det tycker vi är väsentligt. Alltså driver vi denna fråga inom
            EU.
          </note>
          <note>
            Jag är också bekymrad över stadsjeeparna och det intresse som
            finns för stora bränsleslukande bilar.
          </note>
          <note>
            Vägtrafikbeskattningsutredningen diskuterar förslag om att höja
            skatten som ett alternativ för att förhindra en alltför expansiv
            utveckling av denna typ av fordon.
          </note>
          <note>
            Vi får återkomma till hur vi ska hantera detta förslag.
          </note>
          <note>
            Ur miljösynpunkt vill vi självklart se att fler använder mindre
            bilar som är mer bränslesnåla.
          </note>
          <note>
            10 § Svar på interpellation 2002/03:120 om fastigheter utan ägare
          </note>
          <note>
            Anf. 56 Miljöminister LENA SOMMES-
          </note>
          <note>
            TAD (s):
          </note>
          <note>
            Herr talman! Cecilia Wikström har frågat mig vilka åtgärder jag
            är beredd att vidta för att lösa problemet med de herrelösa och
            miljöfarliga fastigheterna i
          </note>
          <note>
            Söderfors.
          </note>
          <note>
            Problemen med herrelösa fastigheter är komplexa.
          </note>
          <note>
            Som Cecilia Wikström känner till tillsattes en arbetsgrupp inom
            Regeringskansliet för att överväga vilka lagändringar som behövs
            för att man ska kunna komma till rätta med de rättsliga problemen
            med herrelösa fastigheter. Förslagen bereds för närvarande i Justitiedepartementet,
            och avsikten är att remittera en departementspromemoria under
            året. Frågan om det ekonomiska ansvaret faller dock utanför detta
            arbete. Jag ska återkomma till det senare.
          </note>
          <note>
            Om situationen i Söderfors är sådan att det finns allvarlig risk
            för människors hälsa, egendom eller miljön har kommunen en skyldighet
            att vidta åtgärder enligt bestämmelser i räddningstjänstlagen.
            Om åtgärder behöver vidtas på herrelösa fastigheter, till exempel
            för att förhindra ras eller utestänga allmänheten från farliga
            miljöer, är det i regel den kommunala räddningstjänsten som måste
            vidta dessa och stå för kostnaderna.
          </note>
          <note>
            När det gäller frågan om ansvar för förorenade områden har staten
            tagit på sig en betydande del av kostnaderna när ingen kan göras
            ansvarig enligt miljölagstiftningen. Staten bidrar med ca 500
            miljoner kronor per år under 2001-2004 till finansieringen av
            inventeringar, undersökningar och åtgärder för att sanera och
            efterbehandla förorenade områden och ta fram underlag för prioriteringar
            av framtida sanerings- och återställningsinsatser i landet. Identifiering
            av områden och riskklassning görs av kommuner och länsstyrelser.
            Naturvårdsverket gör en prioritering och beviljar medel till de
            mest angelägna områdena.
          </note>
          <note>
            Kommunen kan vända sig till länsstyrelsen eller Naturvårdsverket
            för att få vägledning om i vilka situationer bidrag kan lämnas.
            Ett exempel på ett område som sanerats med hjälp av dessa bidrag
            är Järnsjön i
          </note>
          <note>
            Småland som sanerats på PCB. Målsättningen var i det fallet att
            befria Järnsjön från PCB-läckande sediment i sådan omfattning
            att fortsatta skador på Emåns ekosystem inte skulle uppkomma.
          </note>
          <note>
            Genom miljöbalken har en obligatorisk saneringsförsäkring införts
            för företag som bedriver miljöfarlig verksamhet. När det gäller
            miljöskadade fastigheter finns det bestämmelser i miljöbalken
            om sanering av mark och byggnader som är så förorenade att det
            kan medföra skada eller olägenhet för människors hälsa eller miljön.
            I de fall ansvarig verksamhetsutövare inte kan ta sitt ansvar
            finns möjligheter för länsstyrelse eller kommun att utföra saneringen.
            En sådan sanering kan finansieras genom saneringsförsäkringen,
            som träder in när den som är ansvarig inte kan betala.
          </note>
          <note>
            Saneringsförsäkringen kan i framtiden förebygga att fastigheter
            med miljöföroreningar blir herrelösa.
          </note>
          <note>
            Staten tar således redan i dag ett ansvar för förorenade områden
            när det inte finns någon som kan göras ansvarig enligt gällande
            miljölagstiftning.
          </note>
          <note>
            Som jag nämnt pågår ett arbete för att lösa de grundläggande
            rättsliga problemen med herrelösa fastigheter. Jag avser att avvakta
            Justitiedepartementets förslag innan ytterligare överväganden
            görs i frågan. Även om det ekonomiska ansvaret faller utanför
            detta arbete är det nämligen väsentligt att få som grund hur vi
            rättsligt ska hantera den här typen av problem.
          </note>
          <note type="speaker">
            Anf. 57 CECILIA WIKSTRÖM (fp):
          </note>
          <note>
            Herr talman! Jag vill börja med att tacka miljöministern för
            svaret, även om jag hade hoppats att svarets innehåll skulle göra
            mig lite gladare.
          </note>
          <note>
            Låt mig teckna bakgrunden. Befolkningen i Söderfors kallar området
            Hästhagen, som jag har interpellerat om, för Sarajevo. Jag kan
            förstå varför. Sju husbyggnader från miljonprogrammets dagar står
            fullständigt demolerade, som vrak, ute på den uppländska landsbygden.
            Överallt ligger byggnadsmaterial, krossat glas och tapeter i drivor.
            Jag känner inte till om miljöministern själv har varit där, men
            jag var där alldeles nyligen och förfärades över synen.
          </note>
          <note>
            Smältvatten forsade nedför trapporna. Det såg ut som det inte
            ska se ut i Sverige 2003.
          </note>
          <note>
            Det är svårt att föreställa sig att de här husen fram till 1996
            var människors hem. Ungefär 150 familjer bodde där. Det kan man
            inte föreställa sig i dag. År
          </note>
          <note>
            1996 gick fastighetsägaren i konkurs, och fastigheterna har därefter
            förklarats herrelösa.
          </note>
          <note>
            I dag fungerar området på två sätt. För det första är det ett
            tillhåll för barn och ungdomar som leker där. Det är ett slags
            verklighetens fullständigt livsfarliga äventyrsland. För det andra
            har området fungerat som ett militärt övningsområde för livgardet.
            Man har tränat strid i tät bebyggelse. Det är ganska anmärkningsvärt.
            Också officiellt kallar militären området för Sarajevo. Det säger
            en hel del om hur det ser ut där.
          </note>
          <note>
            Ungdomar röker och tänder små eldar hela tiden.
          </note>
          <note>
            Till och med små barn lär leka äventyrslekar där, trots den omedelbara,
            överhängande livsfaran. Kommunen har satt upp ett litet stängsel
            runtomkring, men det är så lätt att forcera att till och med jag
            kan göra det.
          </note>
          <note>
            Tänk då på med vilken lätthet 15-åriga pojkar forcerar det.
          </note>
          <note>
            Jag är rädd att det en dag ska tändas en eld av ett gäng ungdomar,
            att den elden ska sprida sig och att de inte ska kunna släcka
            den. Jag är rädd att någon bjälke ska falla ned så att något litet
            barn kläms och inte kan komma ut. Det är bara en tidsfråga, tror
            jag, för så eländigt är det där.
          </note>
          <note>
            Jag har interpellerat miljöministern därför att situationen är
            akut. Jag har gjort det som företrädare för
          </note>
          <note>
            Uppsala län och befolkningen i Söderfors. Man har provat allt.
            Kommunalrådet har tillskrivit miljöministern. Landshövdingen har
            agerat. Någonting måste hända och det nu, omedelbart.
          </note>
          <note>
            Finanskommunalrådet Bengt-Olov Eriksson har tillskrivit ministern
            och vädjat om hjälp. Han åberopar ett muntligt samtal där miljöministern
            ska ha avgivit ett löfte att tillskjuta medel ur Naturvårdsverkets
            fond för att sanera området.
          </note>
          <note>
            I det interpellationssvar jag fått säger miljöministern att riskklassning
            görs av kommun och länsstyrelse varefter Naturvårdsverket prioriterar
            områden. Här vet jag att såväl landsting som länsstyrelse har
            agerat.
          </note>
          <note>
            Att då hänvisa till kommunens ansvar att stå för kostnaderna,
            som kan beräknas till 12, 15 eller kanske till och med 20 miljoner
            kronor, är inte rimligt. Detta är en liten kommun, och man kan
            inte avsätta så stora summor utan att det allvarligt kommer att
            inkräkta på kommunens primära åtaganden som att tillhandahålla
            god vård och omsorg.
          </note>
          <note>
            Anf. 58 Miljöminister LENA SOMMES-
          </note>
          <note>
            TAD (s):
          </note>
          <note>
            Herr talman! Låt mig först understryka att jag som minister inte
            kan ge några som helst löften om vad
          </note>
          <note>
            Naturvårdsverket ska göra. Det här är, precis som jag understryker
            i svaret och som jag tidigare har gjort klart, en möjlighet att
            pröva denna form, som vi inte heller med säkerhet kan säga gäller.
          </note>
          <note>
            Detta är ju problemet med de herrelösa fastigheterna i Söderfors:
            Denna typ av problem täcks inte självklart av den typ av medel
            som i dag finns hos staten för att bistå kommuner. Därför har
            vi också tillsatt denna utredning för att se hur vi principiellt
            ska hantera herrelösa fastigheter.
          </note>
          <note>
            Det finns andra kommuner som haft liknande problem men som själva
            tagit initiativ till att lösa dessa.
          </note>
          <note>
            Jag har själv, som Cecilia Wikström vet, talat med företrädare
            för kommunen, och jag vet att detta är ett mycket stort problem
            för denna. Dock måste jag än en gång betona kommunens grundläggande
            ansvar.
          </note>
          <note>
            Jag tycker att Cecilia Wikström gör det mycket klart att detta
            i hög grad handlar om säkerhetsfrågor, om vad som beskrivs som
            allvarliga risker för människors hälsa, och här är det räddningstjänstlagen
            som gäller.
          </note>
          <note>
            Jag tror att det är viktigt att inte skjuta ifrån sig ansvaret.
            Vi måste se att kommunen här har ett grundläggande ansvar för
            att säkerheten upprätthålls.
          </note>
          <note>
            Vad vi nu har försökt göra är att tala om vilka möjligheter som
            finns inom ramen för miljölagstiftningen. Som framgår av mitt
            svar är det kanske inte självklart den typ av problem som nu finns
            i Söderfors som avses, utan det är framför allt sanering av områden
            ur miljösynpunkt som kan komma i fråga.
          </note>
          <note>
            Detta hindrar dock inte att man prövar i vad mån det är möjligt,
            och då tillfaller det myndigheten att pröva den saken i ett enskilt
            ärende.
          </note>
          <note>
            Låt mig också säga att staten gör betydande insatser för att
            bistå kommuner som har problem med fastighetsbeståndet inom de
            kommunala bolagen. Det finns kommuner som har mycket stora ekonomiska
            problem, och här har vi också bistått med stöd. Här rör det sig
            dock i första hand om kommunala fastighetsbolag. Jag kan inte
            säga att detta skulle falla under Statens bostadsnämnds och Finansdepartementets
            ansvar. Sannolikt gör det inte det, utan det här är ett speciellt
            fall. När det rör sig om sådana här stora summor finns det inte
            heller inom staten någon pengapung att lyfta ur, i den mån det
            inte finns avsatta medel för just den här typen av problem.
          </note>
          <note type="speaker">
            Anf. 59 CECILIA WIKSTRÖM (fp):
          </note>
          <note>
            Herr talman! Vi vet att staten ända sedan medeltiden och Gustav
            Vasas dagar har tagit ansvar för herrelös mark och obrukbar jord.
            Jag tycker faktiskt att detta ligger under statens ansvar också
            i dag.
          </note>
          <note>
            I svaret får jag veta att Justitiedepartementet ska komma med
            en PM under 2003.
          </note>
          <note>
            I ett brev daterat den 12 september 2002 säger miljöministern
            till finanskommunalrådet Bengt-Olov
          </note>
          <note>
            Eriksson i Tierp att man kommer att avgöra frågan under året,
            alltså 2002. Jag tycker inte riktigt att det är ansvarigt att
            skjuta problemet framför sig ännu ett år medan detta problem ökar
            i dignitet och omfång. Det känns inte rimligt. Jag tror inte att
            det är vad befolkningen i Söderfors och Uppsala län förväntar
            sig av regeringen. I brevet säger ministern: "Arbetsgruppens arbete
            beräknas kunna slutföras under hösten."
          </note>
          <note>
            Nu är det vår och ett nytt år. Jag förväntar mig att det ska
            hända mycket mer. Detta är utan tvekan att underminera allmänhetens
            förtroende.
          </note>
          <note>
            Naturvårdsverket hade vid årets slut enligt uppgift kvar pengar
            i den fond som förvaltar medel till sanering. Jag undrar: Kan
            ministern tillstå att dessa medel används? Kan jag tolka svaret
            som att Naturvårdsverkets medel får användas? I så fall är det
            ytterst gynnsamt för Söderfors och Uppsala län.
          </note>
          <note>
            Jag tycker att vi bör göra vad vi kan gemensamt.
          </note>
          <note>
            Jag vet att Länsstyrelsen i Uppsala län och kommunen är beredda
            att gå in med en del av pengarna. Man måste gemensamt med ministern
            och Miljödepartementet ta tag i den här frågan. Den är för stor
            för en liten kommun.
          </note>
          <note>
            Söderfors måste få bli vad den är tänkt att vara, en liten del
            i Tierps kommun uppe på den uppländska landsbygden, en vacker
            miljö. Det måste få vara beboeligt för de barnfamiljer som lever
            på andra sidan gatan sett från det här området. Vi måste säkerställa
            både trygghet och livskvalitet för befolkningen där.
          </note>
          <note>
            Det är min bestämda uppfattning.
          </note>
          <note>
            Anf. 60 Miljöminister LENA SOMMES-
          </note>
          <note>
            TAD (s):
          </note>
          <note>
            Herr talman! Låt mig först säga att jag hade själv hoppats att
            den utredning som vi håller på med skulle vara klar enligt plan
            på Justitiedepartementet. Det här är en komplex problematik, och
            jag har tagit upp detta med Justitiedepartementet. Jag vet att
            arbetet går framåt, och det går framåt väl. Jag och justitieministern
            är helt eniga om att detta är en prioriterad fråga. Jag försäkrar
            att vi gör allt för att det ska komma besked så snart möjligt
            om den rättsliga grunden för herrelösa fastigheter till ledning
            för hur vi ska hantera denna fråga.
          </note>
          <note>
            När det sedan gäller Naturvårdsverket vill jag än en gång understryka
            att jag som minister inte kan gå in och säga hur Naturvårdsverket
            ska ställa sig, utan här handlar det om att gå in med detta enskilda
            ärende och pröva det. Så måste vi hantera frågan.
          </note>
          <note>
            Vad gäller vad staten i övrigt kan göra måste jag invänta utredningen.
            Det är många aspekter som ska vägas in: konkursfrågor, miljöfrågor,
            principfrågor när det gäller i vilka situationer som staten ska
            gå in akut på det sätt som det nu är fråga om. Detta underlag
            krävs helt enkelt för att vi ska kunna gå vidare.
          </note>
          <note>
            Men det hindrar självklart inte kommunen från att pröva andra
            möjligheter. Vi har där varit behjälpliga med de medel som finns
            inom ramen för den lagstiftning som vi i dag har.
          </note>
          <note type="speaker">
            Anf. 61 CECILIA WIKSTRÖM (fp):
          </note>
          <note>
            Herr talman! Debatten går mot sitt slut, och jag är tacksam att
            den har kommit till stånd. Jag tycker mig ha hört här en vilja
            till en samförståndslösning. Jag kommer att ta kontakt med såväl
            Tierps kommun som
          </note>
          <note>
            Länsstyrelsen i Uppsala så att problemet kommer till en slutpunkt
            inom inte alltför lång tid.
          </note>
          <note>
            Jag tycker att det är tråkigt att det ska dröja ännu ett år innan
            man får ett ordentligt svar. Ett besked har utlovats på ett tidigare
            stadium.
          </note>
          <note>
            Miljöfaran är överhängande. Det finns asbest och
          </note>
          <note>
            PCB i de här husen. Staten har inte engagerat sig i ärendet,
            men statens närvaro har markerats av Svea livgarde om inte annat
            som har genomfört militära övningar i ett område som har fått
            det officiella namnet Sarajevo. Det ser ut som Sarajevo, som ju
            inte ligger i Norduppland. Jag tycker att vi ska se till att det
            blir ordning och reda i den här frågan och att staten tar ett
            utökat ansvar för herrelösa fastigheter, för ingen annan kan göra
            det i det här fallet.
          </note>
          <note>
            Anf. 62 Miljöminister LENA SOMMES-
          </note>
          <note>
            TAD (s):
          </note>
          <note>
            Herr talman! Låt mig avsluta med att säga att Cecilia Wikström
            har uppfattat mig rätt, att detta är en fråga som självklart engagerar
            mig. Även jag bor i
          </note>
          <note>
            Uppland och plågas av att det förhåller sig på detta sätt i Söderfors.
            Däremot vill jag inte ge Cecilia Wikström förhoppningen om att
            vi nu står redo för en samförståndslösning i det här stadiet.
            Tvärtom understryker jag att vi måste invänta den rapport som
            kommer ifrån Justitiedepartementet om hur vi ska gå vidare. Innan
            dess kan jag inte sträcka ut någon hand och tala om på vilket
            sätt staten ska spela en roll i detta.
          </note>
          <note>
            Jag vill slutligen än en gång understryka att detta ändock i
            grunden är kommunens ansvar, i synnerhet när det gäller säkerhetsfrågorna,
            enligt räddningstjänstlagen. Även en liten kommun måste veta att
            man har detta grundläggande ansvar. Detta vill jag säga med all
            förståelse för det stora problem som
          </note>
          <note>
            Tierps kommun här står inför.
          </note>
          <note>
            11 § Svar på interpellation 2002/03:92 om helikopterverksamhet
            på Säve
          </note>
          <note>
            Anf. 63 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Per Landgren har frågat mig vad jag är beredd att
            göra för att trygga västkustens behov av helikopterverksamheten
            på Säve.
          </note>
          <note>
            Jag vill börja med att redovisa två grundläggande förhållanden.
            Det första gäller Försvarsmaktens stöd till samhället. Försvarsmakten
            har fyra uppgifter, nämligen att kunna försvara Sverige mot väpnat
            angrepp, att hävda Sveriges territoriella integritet, att bidra
            till fred och säkerhet i omvärlden samt, som fjärde uppgift, att
            bidra till att stärka det svenska samhället vid svåra påfrestningar
            i fred.
          </note>
          <note>
            Försvarsmakten kan stödja samhället på olika sätt.
          </note>
          <note>
            Den första typen av stöd är stöd vid svåra påfrestningar. Detta
            är, som jag nämnde, en av Försvarsmaktens uppgifter. Uppgiften
            ska dock inte vara dimensionerande för Försvarsmakten. Den andra
            typen är stöd vid räddningstjänst. Enligt räddningstjänstlagen
            (1986:1102) är statliga och kommunala myndigheter - till exempel
            Försvarsmakten -
          </note>
          <note>
            skyldiga att på anmodan av räddningsledaren delta med personal
            och resurser vid en räddningstjänstinsats. Den tredje typen är
            stöd enligt förordningen
          </note>
          <note>
            (2002:375) om Försvarsmaktens stöd till civil verksamhet. Enligt
            förordningen får Försvarsmakten lämna stöd till angelägna ändamål
            i samhället. Försvarsmakten ska pröva sådant stöd i varje särskilt
            fall samt ta ut avgifter om stöd lämnas.
          </note>
          <note>
            I budgetpropositionen för 2002 sade regeringen att Försvarsmaktens
            stöd till samhället, grundat på nämnda förordning, inte får bli
            så omfattande att det negativt påverkar myndighetens fyra uppgifter.
            Regeringen konstaterade att stödet med helikopter hade blivit
            så omfattande att det begränsade Försvarsmaktens möjligheter att
            genomföra till exempel grundläggande förbandsverksamhet. Försvarsutskottet
            delade i sitt betänkande regeringens uppfattning och anförde följande:
            "Stödet till samhället med Försvarsmaktens helikopterresurser
            är angeläget men måste dessvärre i den nu rådande situationen
            komma i andra hand."
          </note>
          <note>
            (bet. 2001/02:FöU1, s. 48).
          </note>
          <note>
            Det andra grundläggande förhållandet gäller ansvar för räddningstjänst
            och sjuktransporter. Enligt räddningstjänstlagen ansvarar kommunerna
            för räddningstjänsten inom kommunen, Luftfartsverket för flygräddningstjänsten
            och Sjöfartsverket för sjöräddningstjänsten. Enligt hälso- och
            sjukvårdslagen
          </note>
          <note>
            (1982:763) ansvarar sjukvårdshuvudmannen för sjuktransporter.
            I särskilt angelägna situationer kan en sjukvårdshuvudman med
            stöd av det så kallade nödhelikoptersystemet begära Försvarsmaktens
            stöd med sjuktransport med helikoptrar. Det regleras i förordningen
            om Försvarsmaktens stöd till civil verksamhet.
          </note>
          <note>
            Herr talman! Efter dessa klargöranden går jag över till varför
            Försvarsmaktens helikopterverksamhet ses över. Försvarsmakten
            byter för närvarande ut sina helikoptrar. Det innebär att antalet
            helikoptertyper minskas från sex till tre och att Försvarsmakten
          </note>
          <note>
            2010 kommer att ha totalt ungefär 50 helikoptrar, att jämföras
            med ungefär 100 nu. De första nya helikoptrarna kommer att levereras
            senare i år. Leveranserna kommer att pågå till 2009. Försvarsmaktens
            helikoptrar är baserade i Ronneby/Kallinge, Göteborg/Säve,
          </note>
          <note>
            Såtenäs, Haninge/Berga, Östersund och Boden. Omsättningen av
            helikoptrarna och den pågående omstruktureringen av helikopterverksamheten
            innebär att baseringen av helikoptrarna måste ses över.
          </note>
          <note>
            I början av 2002 lämnade chefen för helikopterflottiljen ett
            baseringsförslag till Högkvarteret. Inom
          </note>
          <note>
            Högkvarteret beredde en arbetsgrupp helikopterflottiljens förslag
            tillsammans med andra förslag till basering av helikoptrarna.
            Arbetsgruppen redovisade i december 2002 sin rapport för överbefälhavaren.
          </note>
          <note>
            Försvarsmakten har inte tagit ställning till förslaget ännu och
            har därför inte redovisat myndighetens uppfattning till regeringen.
            Av denna anledning varken kan eller vill jag i kammaren i dag
            redovisa någon uppfattning i fråga om helikopter på Säve eller
            någon annan ort.
          </note>
          <note>
            Jag har för avsikt att återkomma till riksdagen när
          </note>
          <note>
            Försvarsmaktens förslag föreligger.
          </note>
          <note type="speaker">
            Anf. 64 PER LANDGREN (kd):
          </note>
          <note>
            Herr talman och fru försvarsminister! Min bedömning är att Försvarsmakten
            under en överskådlig framtid - då menar jag under lång tid - kommer
            att ha verksamhet i och kring Göteborg. Därmed kommer det att
            finnas behov av helikoptrar både för utbildningsverksamhet och
            för övningsverksamhet, och därför behöver Försvarsmakten basen
            på Säve. Det var, herr talman, ett tydligt besked av vår förre
            försvarsminister Björn von Sydow i en GP-intervju den
          </note>
          <note>
            14 augusti, strax före valet.
          </note>
          <note>
            Orsaken till den här interpellationen är just vad som nämnts,
            att en arbetsgrupp inom Försvarsmakten,
          </note>
          <note>
            Baseringsutredningen, strax före jul presenterade ett förslag
            som innebär att helikopterverksamheten vid
          </note>
          <note>
            Säve avvecklas.
          </note>
          <note>
            Jag har, herr talman, full respekt för att vår nya försvarsminister
            Leni Björklund behöver greppa ett helt politiskt arbetsområde
            och sina arbetsuppgifter och självfallet behöver läsa på. Jag
            utgår från att den processen innebär en systematisk genomgång
            och då naturligtvis inte bara av läget i detta avseende i Västra
            Götaland, i Göteborgstrakten och på västkusten, utan det handlar
            om en totalöversyn - en översyn av hela Försvarsmakten och av
            dess relation till politiska grenar i Sverige.
          </note>
          <note>
            Även vad gäller helikopterverksamheten handlar det givetvis om
            en systematisk genomgång av den strategiska placeringens betydelse.
            När det gäller västkusten handlar det om skärgården, om sjöfarten,
            om gods- och färjetrafiken, om sjöräddningen, om fiskeflottan,
            om hamnarna och så vidare. Jag behöver inte här, herr talman,
            orda om storleken och vikten av både logistiken och tidsfrågan
            när det gäller helikoptrar i olika roller och att komma fram.
          </note>
          <note>
            Det handlar även om Landvetter, om försvarssamarbete och om räddningssamarbete
            i Kattegatt och
          </note>
          <note>
            Skagerack. Försvarsmaktens rationella resursutnyttjande kommer
            också med men det finns naturligtvis även en regionalpolitisk
            infallsvinkel sett till det stora svenska försvaret på 60-talet
            och var nedläggningarna har skett - någon form av ett sådant pussel.
          </note>
          <note>
            Vidare handlar det om personalen inom helikopterverksamheten
            på Säve och om den ovisshet som de länge har levt med och som
            de också nu lever med.
          </note>
          <note>
            På sätt och vis kan jag förstå Leni Björklunds personliga situation
            men det finns en principiell dimension också här. Att vara minister
            är inte bara att personligen ikläda sig en roll, utan det är också
            fråga om en roll som har kontinuitet - man ikläder sig en roll
            som föregångarna haft. Denna kontinuitet är oerhört viktig.
          </note>
          <note>
            Jag nämnde nyss GP, och det är en bedömning som den tidigare
            försvarsministern naturligtvis har gjort utifrån sin verksamhet.
            Jag vill ändå fråga hur försvarsministern ser på det förhållandet
            att en försvarsminister säger en sak före valet och det sedan,
            när man får nya besked - eller i varje fall utredningsförslag
            - är svårt att få en bekräftelse av vår nya försvarsminister när
            det gäller vad den tidigare försvarsministern har sagt. Det är
            ett principiellt problem som jag gärna vill ha några reflexioner
            kring.
          </note>
          <note type="speaker">
            Anf. 65 MARIANNE CARLSTRÖM (s):
          </note>
          <note>
            Herr talman! Det är bra att vi får diskutera helikopterdivisionen
            i Säve innan beslut fattas. Det är också bra att försvarsministern
            tänker komma till riksdagen innan beslut fattas - det är nämligen
            så jag uppfattar interpellationssvaret.
          </note>
          <note>
            En av Försvarsmaktens fyra viktigaste huvuduppgifter är att stödja
            förband i fred. Ett förband som förutom sedvanliga militära uppgifter
            verkligen stött, och stöder, samhället är helikopterbataljonen
            på Säve.
          </note>
          <note>
            Helikoptrarna har inte bara stor betydelse militärt på västkusten
            utan också i hög grad en väsentlig, viktig, uppgift till stöd
            för samhället, med många olika verksamheter på vår västra kust.
          </note>
          <note>
            I en storstadsregion som Göteborg med över
          </note>
          <note>
            700 000 invånare boende på bland annat öarna runtom i Bohuslän
            och med 80 000-90 000 fartyg som varje år passerar utanför kusten
            utgör helikoptrarna på Säve en trygghet och en säkerhet som kan
            gälla liv eller död när olyckan är framme.
          </note>
          <note>
            Alla måste spara. Det vet vi, och det accepterar vi alla. Men
            frågan är alltid hur. Om militären sparar på helikopterdivisionen
            får det konsekvenser på många sätt, både för försvaret och för
            det civila samhället.
          </note>
          <note>
            Om helikopterdivisionen har Såtenäs som bas klarar man bara flyget,
            inte sjöräddningen. Det tar ca 30
          </note>
          <note>
            minuter att flyga till Göteborg. Dessutom tar det tid att komma
            upp i luften. I dag kan man vara på plats redan efter 15 minuter
            - minuter som kan få allvarliga konsekvenser.
          </note>
          <note>
            Besparingarna gynnar förvaret men drabbar andra delar av samhället.
            Ett exempel är det nuvarande avtalet med Sjöfartsverket som inte
            kan uppfyllas. Är det därför inte dags att tänka nytt och att
            samverka mer?
          </note>
          <note>
            Om helikopterdivisionen blir kvar i Säve är mycket vunnet. Militären
            får tillfälle till träning, till realistisk träning och inte bara
            övningar - alltså en bättre rustad verksamhet vid behov - och
            det civila samhället får den beredskap som behövs.
          </note>
          <note>
            Samarbete mellan polisen, räddningstjänsten och militären kan
            exempelvis gälla infrastruktur, hangarer och säkerhet. Säves närhet
            till Scanraff, Stenungsund och Göteborg talar sitt språk. I Göteborg
            är vi vana vid att samarbeta mellan kommun, näringsliv och sjöfart.
            Nu är det dags att i den andan utveckla samverkan mellan försvaret
            och det civila samhället. Gör en snabbutredning av möjligheterna
            att samverka mellan de olika parterna så att vi även fortsatt
            har en sjöräddning och en beredskap värd namnet!
          </note>
          <note type="speaker">
            Anf. 66 CECILIA MAGNUSSON (m):
          </note>
          <note>
            Herr talman! Självklart instämmer jag i mina kollegers argument
            för att behålla Säve. Jag blir lite rädd när försvarsministern
            svarar som hon gör i interpellationssvaret, framför allt med tanke
            på före detta försvarsminister Björn von Sydows mycket klara uttalande.
            Det skulle vara skönt att av försvarsministern få höra att man
            faktiskt har satt sig in i frågan. Jag kan tänka mig att argumenten
            på den andra sidan är väldigt starka.
          </note>
          <note>
            Vi på västkusten och från Göteborgs sida har nämligen väldigt
            dåliga erfarenheter när det gäller hur vi behandlats i tidigare
            försvarsbeslut. Vi fick kämpa väldigt hårt nu senast när vi ändå
            fick både riksdag och regering att instämma i att försvaret behövs
            även på västkusten. Därför är det enormt värdefullt om försvarsministern
            kan sätta ned foten. Det har betydelse också för vilket ställningstagande
            Försvarsmakten gör.
          </note>
          <note>
            Med tanke på att den som vet bäst när det gäller helikopterbaseringar
            - alltså chefen för helikoptrarna
          </note>
          <note>
            - har föreslagit att Säve ska vara kvar av operationella skäl,
            inte på grund av några andra skäl utan just för att Sävebasen
            är viktig ur försvarssynpunkt. Om nu inte försvarsministern vill
            säga något, betänkt då det förslag som kom 2002 om Säves betydelse!
          </note>
          <note>
            Det är inte långt från Såtenäs till västkusten, men under vintertid
            när det är risk för isbildning går det inte att lyfta från Såtenäs
            utan då är man strandsatt medan det i Säve hela tiden finns tillgång
            till öppet hav. Där är det alltid isfritt. Betänk den lilla detaljen!
          </note>
          <note>
            Marianne Carlström sade många bra saker om samverkan. Jag vill
            också poängtera den samverkan som sker mellan de olika ländernas
            försvarsmakter i havet utanför Göteborg och västkusten där danska,
            norska och svenska helikopterförband brukar samöva.
          </note>
          <note>
            Denna kompetens riskerar att försvinna om inte Sävebasen får
            finnas kvar.
          </note>
          <note>
            Jag är väldigt nyfiken på vad försvarsministern ytterligare har
            att säga förutom det - som jag tycker -
          </note>
          <note>
            ganska tunna svar som lämnades på Per Landgrens interpellation.
          </note>
          <note type="speaker">
            Anf. 67 EVA FLYBORG (fp):
          </note>
          <note>
            Herr talman! Fru försvarsminister! Jag vill bara göra några tillägg
            till det som föregående talare redan har sagt när de har slagit
            fast Säves oerhört stora betydelse.
          </note>
          <note>
            Det gemensamma förslaget från cheferna på F 7
          </note>
          <note>
            och Säve innebar att helikoptrarna skulle stationeras på Säve,
            inte minst av militärtekniska och flygtekniska skäl. På Säve har
            man ett större antal dagar då man kan flyga. Det har att göra
            med helikopterspecifika väderförhållanden såsom till exempel underkyld
            dimma som kan uppstå på Såtenäs, men inte på Säve därför att där
            ligger havet precis utanför, så där kan man flyga ett större antal
            dagar. Detta är väldigt viktigt att komma ihåg.
          </note>
          <note>
            Om man dessutom har en merkostnad som inte uppgår till mer än
            2-3 miljoner kronor per år tycker jag att det är ett lågt pris
            för att kunna rädda fler liv.
          </note>
          <note>
            Det finns många andra skäl. Vi har pratat om det här tidigare.
            Jag vet att försvarsministern inte vill uttala sig innan ÖB har
            lagt fram sitt förslag, och jag har viss förståelse för det. Men
            det skulle ändå vara intressant att höra hur försvarsministern
            funderar över argumenten innan hon ska fatta sitt beslut.
          </note>
          <note>
            Anf. 68 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Allra först vill jag säga till Per
          </note>
          <note>
            Landgren att det inte är därför att jag personligen inte har
            hunnit sätta mig in i helikopterfrågan som jag inte uttalar mig.
            Så mycket har jag lärt mig att det är ganska klokt att regeringen
            och ministern väntar tills myndigheten har kommit med sitt samlande
            förslag och sin bedömning. Till dess gäller dagens förhållande.
            Helikoptrarna står där de står, och det är det beslut som gäller.
            Vill man ändra det beslutet inkommer man till regeringen med ett
            förslag eller också ändrar
          </note>
          <note>
            Försvarsmakten så lite att man inte ens behöver göra det.
          </note>
          <note>
            Det som har föranlett er att ta upp den här diskussionen är väl
            att den här typen av förslag föreligger.
          </note>
          <note>
            Hur ska man agera med de nya helikoptrarna och det faktum att
            det blir bara 50 helikoptrar i stället för 100
          </note>
          <note>
            som vi har i dag? Det är skälet till att jag inte uttalar mig.
          </note>
          <note>
            Jag lyssnar på era argument. Därför är de betydelsefulla. Jag
            tar del av vad ni säger. Men jag förväntar mig naturligtvis att
            Försvarsmakten i det förslag som man presenterar, om man nu vill
            ändra någonting i helikopterverksamhetens basering, belyser dessa
            frågeställningar. Det är klart att det måste bli en sammanvägning
            i fråga om vissa delar eftersom behoven av egna transporter och
            annat är olika.
          </note>
          <note>
            Riksdagen har faktiskt uttalat att den fjärde uppgiften - att
            biträda samhället - inte ska vara dimensionerande. Av den diskussion
            som ni nu för kan man få intrycket att man kanske ska ändra på
            den principen. Det är en väsentligt större fråga som handlar om
            någonting annat som vida överstiger förslagen om var de befintliga
            helikoptrarna ska baseras.
          </note>
          <note>
            Skälet till att jag är fåordig i svaret är att det inte är läge
            för mig att uttala mig. I dag finns det inget nytt beslut fattat
            inom Försvarsmakten eller något förslag som kräver att regeringen
            ingriper.
          </note>
          <note type="speaker">
            Anf. 69 PER LANDGREN (kd):
          </note>
          <note>
            Herr talman! Det är naturligtvis klokt att invänta
          </note>
          <note>
            Försvarsmaktens samlade bedömning. Det är bara det att det har
            gjorts samlade bedömningar tidigare. När
          </note>
          <note>
            Försvaret har ålagts ytterligare besparingar och nedskärningar
            är det klart att de samlade bedömningarna inte alltid baseras
            på vad som är mest rationellt ur operationell synvinkel. Då kan
            det komma andra faktorer in som jag inte behöver exemplifiera
            här.
          </note>
          <note>
            Alla som är medvetna om vad som försiggår inom stora organisationer
            vet ju att man kan grunda sig på andra skäl än sakskäl. Därmed
            vill jag inte peka ut någonting här eftersom jag inte har kännedom
            om saken.
          </note>
          <note>
            I slutet av interpellationssvaret säger försvarsministern att
            hon av denna anledning - och det är samma anledning som vi hört
            upprepats - i kammaren varken kan eller vill redovisa någon uppfattning
            i frågan om helikopter på Säve eller på någon annan ort.
          </note>
          <note>
            Då vill jag ställa följande frågor. Jag utgår från att den utredning
            som det hela baseras på började sitt arbete tidigare, innan försvarsministerns
            uttalade i
          </note>
          <note>
            Göteborgs-Posten. Det är en hypotes som jag har, och jag föreställer
            att man har arbetat i större omfattning än mellan augusti och
            december. Om det är så, var det då fel av försvarsminister Björn
            von Sydow att uttala sig som han gjorde i Göteborgs-Posten? Var
            det fel att visa denna viljeinriktning och ge uttryck för uppfattningen
            att så ska det vara? Om det är fel av försvarsministern att göra
            det nu, var det då fel av den dåvarande försvarsministern att
            uttala sig före valet?
          </note>
          <note>
            Det är väl en enkel fråga att svara på.
          </note>
          <note type="speaker">
            Anf. 70 MARIANNE CARLSTRÖM (s):
          </note>
          <note>
            Herr talman! Jag tycker inte att det finns någon anledning att
            diskutera gamla uttalanden. Nu står vi inför nya beslut, och det
            är viktigt att alltid blicka framåt.
          </note>
          <note>
            Jag har förståelse för att försvarsministern inte vill binda
            sig nu. Vi kan höra här hur alla uttalanden används emot en för
            all framtid. Det gagnar faktiskt ingen, vare sig försvaret eller
            de som är anställda på helikopterdivisionen.
          </note>
          <note>
            Utan att vara inne på försvarspolitiken förstår jag att det hela
            inte ska vara dimensionerande. Men vi ska trots allt ha 50 helikoptrar,
            och frågan är var de ska baseras. Jag tycker att samverkan med
            andra parter är någonting som man verkligen ska titta på när man
            fattar dessa beslut. Man måste och fundera över var försvaret
            bäst behövs. Jag kan inte se annat än att
          </note>
          <note>
            Göteborg som är ett tätbebyggt storstadsområde behöver någon
            typ av försvar.
          </note>
          <note>
            Då är frågan om inte helikopterverksamheten skulle få vara kvar
            och att man då samverkade med andra. Det tror jag skulle vara
            ett mycket bra beslut.
          </note>
          <note>
            Men vad jag förstår får vi anledning att diskutera detta längre
            fram, och det ser jag fram emot.
          </note>
          <note type="speaker">
            Anf. 71 CECILIA MAGNUSSON (m):
          </note>
          <note>
            Herr talman! Det kanske är så att försvarsmakten inte ska vara
            dimensionerad för den fjärde uppgiften.
          </note>
          <note>
            Men regeringen och riksdagen har ju tidigare instämt i en annan
            proposition, att vid militärt och ekonomiskt likvärdiga alternativ
            ska den lösning väljas där
          </note>
          <note>
            Försvarsmakten bäst kan stödja samhället, vid räddningstjänst,
            vid svåra påfrestningar i fred och vid andra former av stöd till
            myndigheter. Jag tycker att detta rimmar lite illa med det bestämda
            uttalande som försvarsministern gjorde.
          </note>
          <note>
            Vi har faktiskt samtliga här påpekat den stora vikten för Försvarsmakten
            att ha helikoptrar baserade på Säve och argumenterat för det.
            Att vi sedan talar om hur viktigt det är för det civila samhället
            med en basering på Säve ska inte tas till intäkt för att inte
            det andra är minst lika viktigt.
          </note>
          <note>
            Det tas upp att man inte ska ta hänsyn till gamla uttalanden.
            Men ledande socialdemokrater, vänsterpartister och miljöpartister
            har också tagit Björn von
          </note>
          <note>
            Sydows uttalande som intäkt för att det här är väldigt viktigt
            för hela Sverige.
          </note>
          <note>
            Jag skulle uppskatta om försvarsministern bekräftade för oss
            att den hårda kamp och de beslut som vi har fattat här i riksdagen
            fortfarande gäller, trots att försvarsministern inte vill uttala
            något gällande Sävefrågan i dag.
          </note>
          <note type="speaker">
            Anf. 72 EVA FLYBORG (fp):
          </note>
          <note>
            Herr talman! Leni Björklund frågade här om det var någon som
            hade tänkt sig att ändra på principerna, om det är det militära
            försvaret som ska vara grundläggande för dimensionering eller
            det civila. Det är självklart att det är det militära försvaret
            som ska vara grundläggande. Om det sedan visar sig att det på
            marginalen kan innebära en väldigt stor skillnad för det civila
            samhället, till exempel i det här fallet att kunna rädda liv,
            då tycker jag att det är en självklarhet att vi ska ta hänsyn
            till den komponenten. Det hoppas jag att även försvarsministern
            kommer att göra.
          </note>
          <note>
            Sedan är det så, vill jag hävda, att läget i Göteborg har förändrats
            dramatiskt sedan strategiskt överfall försvann som en planeringsförutsättning
            för en eventuell konflikt eller i värsta fall krig. Ett strategiskt
            överfall skulle innebära att en flotta skulle komma stävandes
            över Östersjön, inta Stockholm och att hela
          </note>
          <note>
            Sverige sedan skulle vara intaget. Så ser det inte ut längre,
            delvis på grund av att omvärldsförutsättningarna har ändrats men
            också för att vi ser andra orsaker och konflikter som upprinnelse
            till en eventuellt eskalerad konflikt och i det senare fallet
            krig. Därför är västkusten och Göteborg väsentligt viktigare nu
            än för bara ett antal år sedan. Det är en grundförutsättning som
            jag tycker att vi inte ska glömma när vi diskuterar Säve som bas
            för enbart räddninghelikoptrar, för så är det inte. De ingår som
            en faktisk strategisk faktor i ett militärt försvar.
          </note>
          <note>
            Vi som ansvariga politiker har delvis också ett annat ansvar.
            Vi måste se till helheten. Försvarsmakten har sin uppgift, och
            det är att dimensionera Försvaret för de uppgifter som man åläggs.
            Vi ska se till helheten. Det ska man också ta på allvar, tycker
            jag.
          </note>
          <note>
            Vi har ett delvis annat ansvar. Försvarsmakten ska integreras
            i samhället på ett annat sätt. Det är en offentlig verksamhet
            som inte ska leva sitt eget absoluta liv vid sidan om, utan den
            ska vara en aktiv del av ett modernt Sverige.
          </note>
          <note>
            Ambulanshelikoptrarna, som finns i Västra Götalandsregionen,
            är ett bra komplement till just räddningshelikoptrarna. Men glöm
            då inte att de inte har ytkapacitetsräddningsvinsch och så vidare,
            så det går inte att säga att de ska sköta räddningsverksamheten
            i fortsättningen.
          </note>
          <note>
            Jag tackar så mycket för diskussionen och debatten i dag. Jag
            hoppas att vi kommer att återkomma.
          </note>
          <note>
            Vi har inbjudit försvarsministern till Göteborg.
          </note>
          <note>
            Jag hoppas att vi kan få ett positivt svar inom kort.
          </note>
          <note>
            Alla förberedelser är gjorda.
          </note>
          <note>
            Anf. 73 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Allra först vill jag säga till Per
          </note>
          <note>
            Landgren att den här typen av interna myndighetsutredningar är
            ingenting för departementet. Det är myndighetens egna utredningar,
            så det är inte alls säkert att Björn von Sydow har haft några
            andra insikter eller kunskaper i frågorna än vad myndigheten haft
            när man har arbetat med de delarna.
          </note>
          <note>
            Men nu är det så enkelt att om Försvarsmakten vill ändra baseringen
            av helikoptrarna, måste man vända sig till regeringen och be att
            få ett sådant beslut. Därmed är det en öppen process. Det betyder
            att om man skulle komma fram till ett sådant förslag, kommer hela
            frågan tillbaka. Då finns det skäl att diskutera alla de mycket
            viktiga synpunkter som ni tar fram.
          </note>
          <note>
            Jag är glad att Eva Flyborg underströk att det är en militär
            bedömning som ska göras. Och jag är ledsen om Cecilia Magnusson
            uppfattade det som hårt när jag läste upp vad försvarsutskottet
            faktiskt har bestämt och förelagt riksdagen, men det är det som
            är läget.
          </note>
          <note>
            Ni belyser ett antal komplexa frågor. Ska vi sedan kunna fatta
            ett bra beslut som också ska handla om helhet, tycker jag att
            det är otroligt viktigt att vi har en samlad bedömning från Försvarsmakten
            i botten. I
          </note>
          <note>
            annat fall har vi inget riktigt bra och hållfast underlag att
            ta spjärn emot.
          </note>
          <note>
            Sedan kan det hända att vi allihop eller några av oss kommer
            fram till att man borde göra andra avvägningar med hänsyn till
            något annat, men det är för tidigt att föra det samtalet i dag.
          </note>
          <note type="speaker">
            Anf. 74 PER LANDGREN (kd):
          </note>
          <note>
            Herr talman! Jag får först tacka försvarsministern och också
            mina meddebattörer för den här debatten.
          </note>
          <note>
            Det är inte alltid så när man interpellerar en minister att det
            blir en debatt. En del väljer helt sonika att sitta kvar. Jag
            uppskattar att försvarsministern tar debatten.
          </note>
          <note>
            Så tillbaka till frågan om vad försvarsministern kan eller vill
            säga här och nu i kammaren. Jag kanske inte ska driva den så hårt,
            utan vi tar det lite mer lättsamt. Men uppenbarligen kunde Björn
            von Sydow någonting som inte Leni Björklund kan nu. Det kan väl
            ändå vara en slutsats, och jag tycker att den känns logisk utifrån
            vad som har hänt här.
          </note>
          <note>
            Självfallet måste en militär bedömning göras, men det kommer
            också in en rad andra bedömningsfaktorer som vi har upprepat här
            och som mina meddebattörer har räknat upp. När de har kompletterats
            och sammanställts är jag övertygad om att om det verkligen kommer
            att fattas beslut på saklig grund och man kan lysa igenom eventuella
            andra orsaksfaktorer, så har jag viss tillförsikt om att det ska
            bli ett klokt beslut i slutändan.
          </note>
          <note>
            Oron uppstår när det kommer olika besked. Det beror på att Försvaret
            som helhet har politiska beslut att rätta sig efter vad gäller
            en minskad dimensionering, och då måste besparingar göras. Men
            det gäller att de är kloka och att det blir ett bra slutresultat
            för hela samhället.
          </note>
          <note>
            Anf. 75 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Jag vill tacka Per Landgren och er andra. Jag vill
            gärna ta alla tillfällen att föra ett samtal om försvarsfrågorna
            i denna kammare, för jag tycker att de är viktiga och betydelsefulla.
            Det engagemang som ni har lagt ned tyder på att försvarsfrågorna
            inte bara handlar om det snävt militära, utan de har stor räckvidd
            och betydelse.
          </note>
          <note>
            Om Försvarsmakten kommer med ett förslag som innebär ändrad basering
            så återkommer vi. Under tiden använder jag öronen så mycket som
            möjligt och lyssnar till vad ni säger.
          </note>
          <note>
            Överläggningen var härmed avslutad.
          </note>
          <note>
            12 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Förslag
          </note>
          <note>
            2002/03:RR9 till socialutskottet
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkanden
          </note>
          <note>
            2002/03:KU10 Granskning av statsrådens tjänsteutövning och regeringsärendenas
            handläggning
          </note>
          <note>
            2002/03:KU16 Justitieombudsmännens ämbetsberättelse vid riksmötet
            2002/03
          </note>
          <note>
            Bostadsutskottets betänkande
          </note>
          <note>
            2002/03:BoU2 Bostadsrättsfrågor
          </note>
          <note>
            Miljö- och jordbruksutskottets betänkanden
          </note>
          <note>
            2002/03:MJU6 Östersjön som särskilt känsligt havsområde
          </note>
          <note>
            2002/03:MJU5 En ny djurskyddsmyndighet
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 januari
          </note>
          <note>
            2002/03:431 av Ulf Sjösten (m) till justitieminister
          </note>
          <note>
            Thomas Bodström
          </note>
          <note>
            Polisen i ekonomisk kris
          </note>
          <note>
            2002/03:432 av Kent Härstedt (s) till finansminister
          </note>
          <note>
            Bosse Ringholm
          </note>
          <note>
            Beskattning av sjukvårdsersättning vid brott
          </note>
          <note>
            2002/03:433 av Kent Härstedt (s) till finansminister
          </note>
          <note>
            Bosse Ringholm
          </note>
          <note>
            Beskattning av miljöbilar
          </note>
          <note>
            2002/03:434 av Mikael Oscarsson (kd) till utbildningsminister
            Thomas Östros
          </note>
          <note>
            Kristen etik i läroplanen
          </note>
          <note>
            2002/03:435 av Johnny Gylling (kd) till statsminister
          </note>
          <note>
            Göran Persson
          </note>
          <note>
            Nationaldagen som allmän helgdag
          </note>
          <note>
            2002/03:436 av Annelie Enochson (kd) till justitieminister Thomas
            Bodström
          </note>
          <note>
            Människohandel
          </note>
          <note>
            2002/03:437 av Anne-Marie Ekström (fp) till statsrådet Jan O
            Karlsson
          </note>
          <note>
            Asylsökande från forna Sovjetunionen
          </note>
          <note>
            2002/03:438 av Birgitta Ohlsson (fp) till utrikesminister Anna
            Lindh
          </note>
          <note>
            Libyen och mänskliga rättigheter
          </note>
          <note>
            2002/03:439 av Karin Granbom (fp) till justitieminister Thomas
            Bodström
          </note>
          <note>
            Stöd och ersättning till samordningsansvariga i vittnesstödsverksamheten
          </note>
          <note>
            2002/03:440 av Tomas Eneroth (s) till kulturminister
          </note>
          <note>
            Marita Ulvskog
          </note>
          <note>
            Kyrkoarkivalier
          </note>
          <note>
            2002/03:441 av Kent Olsson (m) till statsrådet Lena
          </note>
          <note>
            Hallengren
          </note>
          <note>
            Statsbidragen till studieförbunden
          </note>
          <note>
            2002/03:442 av Ulf Sjösten (m) till näringsminister
          </note>
          <note>
            Leif Pagrotsky
          </note>
          <note>
            Entreprenörskap i Sverige
          </note>
          <note>
            2002/03:443 av Ulf Sjösten (m) till justitieminister
          </note>
          <note>
            Thomas Bodström
          </note>
          <note>
            Nya droger
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 28 januari.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 23 januari
          </note>
          <note>
            2002/03:280 av Berit Jóhannesson (v) till försvarsminister Leni
            Björklund
          </note>
          <note>
            Helikopterbataljonen på Säve
          </note>
          <note>
            2002/03:288 av Eva Flyborg (fp) till försvarsminister
          </note>
          <note>
            Leni Björklund
          </note>
          <note>
            Helikopterstationen i Säve
          </note>
          <note>
            2002/03:307 av Claes Västerteg (c) till försvarsminister Leni
            Björklund
          </note>
          <note>
            Säve helikopterstation
          </note>
          <note>
            2002/03:396 av Martin Andreasson (fp) till försvarsminister Leni
            Björklund
          </note>
          <note>
            Diskriminering på grund av sexuell läggning inom försvaret
          </note>
          <note>
            2002/03:402 av Carina Hägg (s) till utrikesminister
          </note>
          <note>
            Anna Lindh
          </note>
          <note>
            Aidspolicy på svenska ambassader
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 28 januari.
          </note>
          <note>
            16 § Kammaren åtskildes kl. 13.09.
          </note>
          <note>
            Förhandlingarna leddes av talmannen från sammanträdets början
            till och med
          </note>
          <note>
            7 § anf. 29 (delvis) och av förste vice talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
