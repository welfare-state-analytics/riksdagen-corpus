<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--71</head>
          <docDate when="2003-03-13 00:00:00">2003-03-13 00:00:00</docDate>
        </div>
      </front>
      <body>
        <div>
          <note>
            14.00 - 15.01
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Särskild debatt om trygghetssystemens utformning
          </note>
          <note type="speaker">
            Anf. 1 Statsrådet BERIT ANDNOR (s):
          </note>
          <note>
            Herr talman! Kärnan i den svenska välfärdspolitiken är våra kollektiva
            försäkringar. Grunden för dem är den generella välfärden och de
            principer som den bygger på:
          </note>
          <note>
            Rättvisan, eftersom den omfattar alla. Jämlikheten, eftersom
            den omfördelar över livet, mellan olika grupper, från frisk till
            sjuk, från rik till fattig, från män till kvinnor.
          </note>
          <note>
            Friheten, eftersom människor kan leva och utvecklas utan att
            en oförutsedd situation riskerar att bli förödande.
          </note>
          <note>
            Den generella välfärden gör det möjligt för människor att frigöra
            sig. Den skapar oberoende och starka människor. Den är bra för
            enskilda människor men också en förutsättning för tillväxt och
            utveckling i vårt land.
          </note>
          <note>
            Samhället står inför ständiga strukturförändringar.
          </note>
          <note>
            Den generella välfärden och våra gemensamma system ger oss möjlighet
            att möta förändringar med tillförsikt och framtidstro, inte med
            oro eller misstro.
          </note>
          <note>
            Vi har valt en generell välfärdsmodell i Sverige eftersom vi
            vet att den ger mest till dem som behöver det bäst. Alla jämförelser
            visar att vårt val av modell ger minst andel fattiga.
          </note>
          <note>
            De som är mer privilegierade än andra får solidariskt dela med
            sig. De som jobbar i arbeten som sliter på kropp och själ har
            lika möjligheter till ersättning och vård som de som har jobb
            som är stimulerande och berikande. Det är ett system som omfattar
            både direktörer och hembiträden, hemmafruar och IT-
          </note>
          <note>
            konsulenter.
          </note>
          <note>
            Trygga livsvillkor ska vara till för alla, inte bara för några
            få. Den trygghet vi får i ett samhälle där alla har ett gemensamt
            intresse av hög kvalitet är till exempel sjukvård eller skola.
          </note>
          <note>
            Den tryggheten får vi när våra gemensamma system backar upp oss
            i svåra situationer eller i olika skeden av livet: när vi får
            barn, när de ska gå till skolan, när vi blir svårt sjuka.
          </note>
          <note>
            Gemensamma intressen innebär också minskade motsättningar mellan
            grupper. Det är ganska enkelt när man tänker på det. I ett samhälle
            där medborgarna har gemensamma intressen medverkar man till det
            gemensammas bästa. Det som är bra för mina barn är också bra för
            grannens ungar.
          </note>
          <note>
            På så sätt skapar vi mer gemenskap, inte mer motsättningar.
          </note>
          <note>
            Vi värnar vår gemensamma välfärd. I regeringens regleringsbrev
            till Riksförsäkringsverket står det att fusk och missbruk av olika
            socialförsäkringsförmåner ska minimeras. Det arbetet har ju pågått
            i alla år.
          </note>
          <note>
            Historiskt kan vi se att fuskkontroller har visat att få fuskare
            upptäckts trots omfattande kontroller. Försäkringskassorna fattar
            årligen 50 miljoner beslut.
          </note>
          <note>
            Endast 200-400 ärenden har blivit polisanmälda för att personer
            uppsåtligen försökt lura till sig pengar.
          </note>
          <note>
            Trots den låga siffran arbetar vi vidare med att ta nya initiativ.
            Nu arbetar Riksförsäkringsverket med att ta fram en samlad aktionsplan
            mot fusk och missbruk. Det handlar om intern kontroll och om utbildning
            av personal vid försäkringskassorna.
          </note>
          <note>
            Det är bra. Vi tolererar inte att någon missbrukar våra gemensamma
            välfärdssystem.
          </note>
          <note>
            Jag tycker att vi behöver göra en särskild översyn av fusket
            med tillfällig föräldrapenning. När Riksförsäkringsverket har
            analyserat sina uppgifter framgår det att andelen felaktiga ärenden
            ligger på 6,4 % på riksnivå. Även här tar vi nu fram en särskild
            kontrollstrategi.
          </note>
          <note>
            Herr talman! Det går tydliga politiska skiljelinjer mellan oss
            och Moderaterna, som begärt denna debatt, när det gäller våra
            gemensamma välfärdssystem.
          </note>
          <note>
            Vi socialdemokrater har höga ambitioner när det gäller välfärdspolitiken
            - och det kostar. Vi tar ut hög skatt, men det är också välfärden
            värd.
          </note>
          <note>
            Moderaterna å sin sida prioriterar alltid sänkta skatter före
            välfärd. Frågan blir då: Var ska ni skära ned? Vilka nivåer ska
            sänkas? Vad innebär det i så fall för den ensamstående mamman
            och hennes barn?
          </note>
          <note>
            Vad innebär det för vanliga löntagare? Vilket välfärdssystem
            vill Moderaterna egentligen ha?
          </note>
          <note>
            Ni talar betydligt tystare om det i dag än vad ni gjorde för
            några år sedan.
          </note>
          <note>
            Moderaterna använder sig av några få fuskare för att svartmåla
            hela den generella välfärden. Låt oss i stället prata om det verkliga
            problemet, nämligen att ni vill rusta ner vår gemensamma trygghet.
          </note>
          <note>
            Jag frågar återigen Moderaterna, som har begärt denna debatt:
            Vad är det ni ska rusta ned? Är det skolorna eller sjukhusen?
            Ska ni minska barnbidragen eller bostadsbidragen? Hur ser egentligen
            den moderata välfärden ut?
          </note>
          <note>
            Överger vi principen om våra gemensamma system är vi, enligt
            min uppfattning, på väg mot ett helt annat samhälle. Många kommer
            naturligtvis att klara sig, men inte alla. Vi kommer inte längre
            att kunna garantera goda livsvillkor för dem som har det svårast.
          </note>
          <note>
            Det är en utveckling som jag inte vill ha.
          </note>
          <note>
            Jag har ett mycket stort förtroende för människor.
          </note>
          <note>
            Jag tror att alla vill jobba och göra rätt för sig.
          </note>
          <note>
            Herr talman! För oss som värnar om den generella välfärden är
            arbetet mot fusket oerhört viktigt eftersom det finns risk att
            fusket underminerar våra gemensamma system och eftersom det finns
            risk att de som är arbetslösa, sjuka eller tar hand om sina barn
            inte kan få det de behöver.
          </note>
          <note>
            Med detta sagt om missbruk i systemen vill jag också poängtera
            att den stora utmaning som vi nu står inför är hur vi ska kunna
            minska ohälsan. En sak vet jag säkert: Sjukskrivningarna ska minskas
            genom att människor blir friskare, inte genom att göra dem fattigare.
          </note>
          <note>
            Vi ska ha hög ambitionsnivå i våra gemensamma trygghetssystem
            även i framtiden. Vi ska fortsätta att bygga vår gemensamma välfärd.
            Grundpelarna för de svenska socialförsäkringarna har varit och
            är arbetslinjen trygghet i en föränderlig värld, jämlikhet och
            jämställdhet.
          </note>
          <note>
            Detta val av principer för välfärdens uppbyggnad kommer också
            att ligga till grund för den nödvändiga ständigt pågående utvecklingen
            och förnyelsen av socialförsäkringarna.
          </note>
          <note>
            (Applåder)
          </note>
          <note type="speaker">
            Anf. 2 STEN TOLGFORS (m):
          </note>
          <note>
            Herr talman! Låt oss tala om de verkliga problemen, säger Berit
            Andnor, och övergår omedelbart till att prata om Moderaterna.
          </note>
          <note>
            För Berit Andnor är det kanske Moderaterna som är problemet.
            För oss är det de galopperande sjukskrivningarna, att människor
            står i vårdköer, att försäkringskassan skickar tillbaka 200 miljoner
            kronor som skulle ha gått till rehabilitering av sjuka men som
            man inte förmådde hantera.
          </note>
          <note>
            Statsrådet säger att hon vill ha friskare människor, inte fattigare.
            Men regeringens enda åtgärd för att få ned sjukskrivningarna är
            att flytta kostnaderna ur statsbudgeten och lägga dem på någon
            annan. Dölj sjukskrivningarna, är regeringens svar.
          </note>
          <note>
            Ansvaret för dem som av hälsoskäl inte kan arbeta bygger på att
            alla vi som kan verkligen jobbar. Det bygger på ett samhällsklimat
            som uppmuntrar arbete och ansvar.
          </note>
          <note>
            Vi ser i dag ett politiskt skapat utanförskap, där människor
            som skulle kunna jobba och leva på sin lön nekas detta. I stället
            skattas man till bidragsberoende. Det förekommer att man motas
            in i förtidspensionering, socialbidragsberoende och långtidssjukskrivning.
            Det har blivit alldeles för lätt för politiker att skriva av människor
            som restposter i statsbudgeten.
          </note>
          <note>
            Sjukfrånvaron motsvarar i dag 400 000 heltidsarbeten, och förtidspensioneringar
            och sjukbidrag ytterligare lika mycket. Men regeringen har inte
            ens en uppfattning om varför sjukskrivningarna har dubblerats
            sedan 1997. Ohälsan har blivit en gökunge som gröper ur de ekonomiska
            trygghetssystemen och som hotar alla de goda välfärdspolitiska
            föresatser som vi har. Den kostar i dag mer än sjukvården.
          </note>
          <note>
            Låt mig direkt säga att de allra flesta människor reagerar starkt
            mot alla former av missbruk. Samtidigt ser vi att förändrade attityder
            är en delförklaring till sjukskrivningarnas ökande. Det stora
            problemet är inte fusk utan det är att försäkringarna börjar tappa
            i legitimitet och felutnyttjas inte bara av människor utan också
            av myndigheter. Sjukskrivning har kommit att bli det enda andningshålet
            för många människor när pressen i livet blir för stor. Man är
            trängd.
          </note>
          <note>
            Man kan av skatteskäl inte anpassa sin arbetstid, vara ledig
            en extra dag på egen bekostnad eller få hjälp med någonting där
            hemma. När man är maktlös både i hushållsekonomin och på jobbet,
            när man som låginkomsttagare betalar två tredjedelar av allt man
            tjänar i skatt, måste staten bekosta varje oförutsedd situation.
          </note>
          <note>
            Grunden för att socialförsäkringarna ska vara pålitliga och robusta
            är att reglerna är tydliga, att reglerna respekteras både av människor
            och av myndigheter, så att försäkringarna används just bara för
            det som de är avsedda för och att det sätt som försäkringarna
            används på följs upp, så att en felaktig användning inte slår
            rot. Annars urholkas legitimiteten mycket fort.
          </note>
          <note>
            Vi ser att synen på ohälsa och när man kan sjukskriva sig verkar
            ha förändrats; kraven på självförverkligande genom jobbet likaså.
            Det vet vi genom olika undersökningar. 60 % sade till Temo att
            det är okej att sjukskriva sig även om man inte är så sjuk att
            man inte kan jobba. Nästan 3 av 10 kände någon som hade gjort
            just detta. Nästan hälften i samma undersökning sade att det var
            okej att sjukskriva sig på grund av familjeproblem. 4 av 10 sade
            att det var okej att göra det för vantrivsel och 2 av 10 för stress
            på jobbet.
          </note>
          <note>
            5 % medgav i den undersökningen att just de själva hade sjukskrivit
            sig utan att vara sjuka, men bland yngre var det nästan en tredjedel.
            Det anses bland dem okej att vara borta. Man har rätt att själv
            avgöra när. Tidningen Expressen har visat att en reporter kunnat
            sjukskriva sig med den egna viljan som enda önskan, inte på medicinsk
            grund.
          </note>
          <note>
            Vi har i tidningar sett att sjukskrivning används vid konflikter
            med arbetsgivaren: vid lönekonflikter och vid konflikter om arbetsuppgifter.
            Vi har till och med sett att polisen i Dalarna hotar att massjukskriva
            sig i protest mot stationsnedläggningar.
          </note>
          <note>
            Redan bilden av detta är ett problem. Många vet nog inte ens
            hur reglerna ser ut, men om andra glider, varför kan man inte
            göra det själv? Därför är kontroll faktiskt ett sätt att värna
            försäkringarnas överlevnad.
          </note>
          <note>
            Det har historiskt funnits ett samband, vilket regeringen förnekar,
            mellan villkoren i sjukförsäkringen och sjukskrivningarnas storlek.
            Man kan också förmoda att det finns ett samband som innebär att
            ju tydligare reglerna är, desto lägre blir sjukskrivningarna.
            Om människor inte vet vad det kostar att sjukskriva sig en dag,
            lär man knappast heller ta intryck av det. Kostar det ingenting
            lär tröskeln sjunka.
          </note>
          <note>
            Vi ser att sjukskrivningarna varierar starkt över landet. Vi
            har en enda sjukförsäkring, men den tilllämpas mycket olika, och
            det är här också myndigheter som är problemet.
          </note>
          <note>
            LO skriver i sin rapport Alla behövs att det knappast är så att
            människorna är sjukare i Haparanda än i
          </note>
          <note>
            Danderyd. Höga förtidspensionstal är snarare en fråga om arbetsmarknadens
            funktionssätt - och hur vi använder försäkringen, lägger jag då
            till. Sjukskrivningarna är mycket fler där arbetsmarknadsläget
            är sämre.
          </note>
          <note>
            LO:s slutsats är att förtidspensionering till betydande del i
            dag är en arbetsmarknadspolitisk åtgärd.
          </note>
          <note>
            Det är då viktigt att säga att lika konstruktiv och nödvändig
            som sjukskrivning är i samband med behandling och nedsatt arbetsförmåga,
            lika felaktig och kontraproduktiv kan sjukskrivningen vara om
            den ses som en generell lösning på livets övriga problem.
          </note>
          <note>
            Den som är vän av en stark sjukförsäkring, statsrådet Andnor,
            vågar värna om den och om att den verkligen används just bara
            för de situationer där människor är sjuka och av det skälet inte
            kan jobba, men inte används för annan frånvaro. Detta är inte
            huvudorsaken till att sjukskrivningarna ökar, men det är en av
            orsakerna, och det måste regeringen våga ta tag i.
          </note>
          <note type="speaker">
            Anf. 3 BO KÖNBERG (fp):
          </note>
          <note>
            Herr talman! Det är bra att den här debatten har blivit av. Det
            är bra att vi diskuterar våra välfärdssystem och hur de används.
            Vi har vad gäller en anknytning som fanns med i begäran om debatten,
            frågan om fusk och överutnyttjande, från vår sida så sent som
            för några veckor sedan lagt fram en rapport som handlar om just
            fusk i skattesystem och om överutnyttjande av våra välfärdssystem.
          </note>
          <note>
            Välfärdssystemen är ju till för alla men viktigast för dem som
            är svagast eller för de perioder i livet när vi är svaga. De är
            också viktigast för dem som ofta drabbas av inkomstbortfall snarare
            än för dem som sällan drabbas av sådana.
          </note>
          <note>
            Vi har välfärd i form av verksamheter som skola, vård och omsorg
            och är helt beroende av att vi får in skatter som finansierar
            dessa. Vid inkomstbortfall kan vi finansiera välfärden på annat
            sätt, via avgifter som står i relation till den inkomst som vi
            har haft.
          </note>
          <note>
            Vi som är mest för en bra välfärdsstat måste vara mest angelägna
            att bekämpa fusk, fel och överutnyttjande. Frågan om sjukskrivningarna
            är kanske den dominerande frågan, och jag tänker återkomma lite
            mer till den i nästa inlägg. Jag vill nu bara konstatera att under
            de år då långtidssjukskrivningarna har mer än fördubblats, sedan
            1997, har regeringen varit häpnadsväckande passiv. När det gäller
            ett av de största problemen i vårt land har den svenska regeringen
            gång på gång varit passiv och undfallande.
          </note>
          <note>
            För den som vill ha välfärdssystem som leder till så lite fusk
            och överutnyttjande som möjligt finns det förstås många medel
            att använda. En väg är strukturreformer, att försöka utforma systemen
            så att tillfällena till fusk blir så små som möjligt. Pensionsreformen
            hade många inslag, och ett av dem var ett ökat samband mellan
            de avgifter som betalades in och de pensioner som man får på gamla
            dagar. Ett av skälen till att Hotell- och restaurangfacket var
            en av de organisationer som stödde reformen var nog att man kände
            problem med att övertyga alla dem som arbetade med verksamheten
            om att det är bra att arbeta vitt.
          </note>
          <note>
            Vi har från Folkpartiets sida velat att pensionsreformens grundtankar
            på den här punkten också skulle finnas med i socialförsäkringarna.
            För några år sedan föreslog vi en stor socialförsäkringsreform
            med pensionsreformen som förebild, med mer av raka rör och samband
            mellan det som man betalar in och det som man får ut.
          </note>
          <note>
            Det är förstås lättare att fuska med selektiva bidrag av typen
            bostadsbidrag än vad det är med system med generella bidrag. Det
            är svårare att kontrollera uppgifterna till grund för bostadsbidragen
            än att kontrollera antalet barn som man har. Det är därför sett
            ur den här synvinkeln och ur flera andra synvinklar önskvärt att
            växla över delar av bostadsbidragen till generella barnbidrag.
          </note>
          <note>
            Att få ett bättre samarbete mellan försäkringskassorna och landstingen,
            som ju är ansvariga för sjukvården, är ett sätt att försöka åstadkomma
            att resurserna används på ett bättre sätt och att få mindre sjukskrivningar.
            Detta har i den svenska debatten kallats finansiell samordning,
            och vi har från Folkpartiets sida tjatat om en sådan i många år.
            Något som tydligen har hänt under de senaste veckorna är att det
            har lagts fram en departementsstencil som inte ens är en halvmesyr
            utan kanske en kvartsmesyr vad gäller möjligheterna för olika
            myndigheter att samarbeta.
          </note>
          <note>
            Vi har lagt fram förslag om att man lättare ska kunna köpa hushållstjänster,
            innebärande att man skulle kunna få avdragsrätt liknande ROT-avdrag
            eller något sådant, så att människor i större utsträckning skulle
            kunna få vardagen att fungera bättre.
          </note>
          <note>
            Det är också viktigt att göra det lätt att göra rätt.
          </note>
          <note>
            Vi har sedan många år tillbaka föreslagit att man skulle pröva
            en modell där människor enklare skulle kunna köpa tjänster av
            varandra med någon form av servicecheckar. Riksskatteverket talade
            väl om detta för fem, sex år sedan, men såvitt vi förstår händer
            det ingenting från regeringens sida på den punkten.
          </note>
          <note>
            Vill man motverka fusk är förstås frågan om upptäcktsrisk central.
            Det som har visat sig vad gäller den tillfälliga föräldrapenningen
            för vård av sjuka barn har uppenbarligen, om man får tro statsrådet,
            nu lett till att man vill titta närmare på den. Det är bra därför
            att det leder till att upptäcktsrisken ökar.
          </note>
          <note>
            Ett annat sätt att minska missbruk är förstås straff.
          </note>
          <note>
            Vi tycker för vår del att de förefaller vara fullt tillräckliga
            om man tittar på vad vi har för straff i Sverige för bedrägeri
            av olika slag. Det handlar mera om att det behövs mer anmälningar
            från försäkringskassorna och säkert mer åtal från åklagarna.
          </note>
          <note>
            Ett sätt att minska användningarna av välfärdssystemen är förstås
            att sänka ersättningarna. Vi har för vår del varit med om att
            göra sådana förändringar.
          </note>
          <note>
            Vi var med om att införa karensdagen i början av 90-
          </note>
          <note>
            talet som ett vapen mot korttidssjukskrivningarna, men vi tycker
            inte att det finns några goda argument för att sänka ersättningarna
            nu för att åtgärda långtidssjukskrivningarna.
          </note>
          <note>
            Moralbildning är också ett element som behövs för att minska
            missbruk. Det har redan nämnts från talarstolen att det i vissa
            avseenden har gått så långt att till och med ordningsmakten i
            ett av våra län helt nyligen tyckte att det kunde vara ett sätt
            i en konflikt att tala om att man skulle massjukskriva sig. Det
            är uppenbart att vi behöver tala mera om moral, både från denna
            talarstol, i skolan och på andra ställen.
          </note>
          <note>
            Jag har nämnt flera tänkbara reformer, och jag skulle vilja fråga
            statsrådet, som jag tror har tre anföranden kvar i den här debatten,
            vad som händer med frågan om en socialförsäkringsreform. Är regeringen
            fortfarande nöjd med de system vi har, eller är man beredd att
            överväga det? Vad händer med frågan om hushållstjänster, och vad
            händer egentligen med frågan om den finansiella samordningen?
          </note>
          <note type="speaker">
            Anf. 4 STEFAN ATTEFALL (kd):
          </note>
          <note>
            Herr talman! Efter åtta år med en socialdemokratisk regering
            är nästan var sjätte svensk sjukskriven eller förtidspensionerad.
            Lägger vi till detta alla dem som är helt eller delvis arbetslösa
            får vi 1,5 miljoner människor som inte finns fullt ut på arbetsmarknaden
            varenda dag. Kostnaden för ohälsan är 113 miljarder kronor. Det
            är lika mycket pengar som hela sjukvården kostar i vårt land,
            och kostnaderna ökar fortfarande, även om ökningstakten börjar
            plana ut. Detta har ju inte inträffat plötsligt, utan det är en
            utveckling som har skett sedan 1997. År efter år har gått, kostnaderna
            har rusat i höjden och människor har farit illa i sjukskrivningsstatistiken
            och i rehabiliteringsköerna.
          </note>
          <note>
            De flesta inser att orsakerna till de höga ohälsotalen är många,
            men regeringen tror uppenbarligen att förklaringen ensidigt kan
            hittas på arbetsplatserna.
          </note>
          <note>
            Efter åtta år vid makten, då svenska folket har blivit allt sjukare
            och utan att någonting har hänt, kommer nu ett konkret förslag:
            Arbetsgivaren ska betala 25 %
          </note>
          <note>
            av sjukskrivningskostnaderna. Men den plötsliga handlingskraften
            kommer inte av omsorg om de sjukskrivna utan för att rädda statsbudgetens
            utgiftstak och därmed slippa erkänna att man tappat greppet om
            statsfinanserna. Priset för detta misslyckande får nu de som har
            den svagaste ställningen på arbetsmarknaden betala. De får svårare
            att få ett jobb när arbetsgivarna tvingas vara än mer försiktiga
            med att anställa sådana som kan riskera att bli långtidssjukskrivna.
            Bilden av att socialdemokratin står på de svagas sida är falsk,
            och den måste avslöjas.
          </note>
          <note>
            Vad regeringen gör är en privatisering av sjukförsäkringen. Det
            är egentligen ideologiskt ganska intressant att detta kommer från
            en regering som i andra fall är livrädd för att en läkare som
            anställs av ett privat vårdföretag ska komma i närheten av en
            patient. Men här övervältrar man alltså en fjärdedel av sjukförsäkringen
            i privata händer.
          </note>
          <note>
            Det är självklart att arbetsgivaren ska ta sitt ansvar för att
            förebygga ohälsa. Arbetsmiljölagen ställer redan i dag stora krav
            på arbetsgivaren om förebyggande insatser. Här behöver vi göra
            mer för att leva upp till den lag som finns och kontrollera att
            den fungerar i praktiken.
          </note>
          <note>
            Herr talman! Arbetslivsinstitutet har genomfört en studie som
            bekräftar att utbrändhet är minst lika vanligt hos arbetslösa
            och studerande som hos förvärvsarbetande. Risken att utveckla
            utbrändhet är nästan dubbelt så stor bland arbetslösa som bland
            arbetande.
          </note>
          <note>
            I en undersökning gjord av Gallup säger hälften av de tillfrågade
            med barn upp till sju år att de upplever sitt liv vid sidan om
            jobbet som mycket eller ganska stressigt. För dem som inte har
            barn är motsvarande siffra 27 %. Den senaste rapporten från Riksförsäkringsverket
            visar också att hälften av sjukskrivningarna beror på annat än
            arbete eller arbetsmiljö. Dessutom menar fler än hälften av de
            tillfrågade att de skulle kunna arbeta hel- eller deltid. Trots
            undersökningar som visar att en stor del av ohälsoproblematiken
            kan relateras till andra faktorer än arbetsplatsen ignoreras detta
            konsekvent av regeringen. Frågan är varför.
          </note>
          <note>
            För en tid sedan fick vår partiledare, Alf Svensson, många sura
            kommentarer för att han påstod att alla som var sjukskrivna inte
            är sjuka. Nu talar alla om att det finns fusk i systemen och att
            systemen också överutnyttjas. Det är en del av den här debatten.
          </note>
          <note>
            Självklart ska vi inte tro att huvudproblemet med ohälsan finns
            här, men det finns ett stort problem här.
          </note>
          <note>
            Framför allt är det, tror jag, att attityder förändras.
          </note>
          <note>
            Från att tidigare ha sagt: Läkaren har sjukskrivit mig, säger
            vi nu: Jag ska sjukskriva mig. Vi börjar betrakta sjukskrivningen
            som en rättighet, inte en möjlighet när vi blir sjuka. Här måste
            vi få i gång en samhällsdebatt om vårt eget personliga ansvar
            och vårt ansvar för de gemensamma pengar som vi har. Men för att
            problematisera det här är sjukskrivningen för många människor
            den enda ventilen när man har en mycket stressad tillvaro mellan
            dagishämtning, kravet på arbetsplatsen och kraven i livet i övrigt.
            Från vårt liv kan vi ju aldrig ta ledigt, men det går ju faktiskt
            att ta ledigt från jobbet.
          </note>
          <note>
            Ohälsotalen är alltså inte ett uttryck för försämrade arbetsförhållanden
            utan en konsekvens av hela vår livssituation och våra värderingar.
            Det samhälle som nuvarande regering har skapat har lett till den
            här utvecklingen, och Socialdemokraterna har också ett ansvar
            för detta. Sjukvårdspersonalen kan inte välja bland flera arbetsgivare
            och därmed inte påverka sina arbetsvillkor. Stressade småbarnsföräldrar
            kan vare sig gå ned i arbetstid eller välja att vara hemma längre
            än föräldraförsäkringen ger möjlighet till. Köerna i sjukvården
            är fortfarande orimligt långa. Det höga skattetrycket gör att
            många har svårt att leva på sin lön och hamnar i bidragsberoende
            och ekonomisk stress.
          </note>
          <note>
            Så min vädjan till regeringspartiet är: Låt inte akuta behov
            av att rädda utgiftstaken förstöra möjligheterna att vidta rätt
            åtgärder för att minska ohälsan och ta itu med bristerna i socialförsäkringssystemen.
          </note>
          <note>
            Systemen måste bli robustare och enklare, måste samordnas med
            varandra på ett bättre sätt och klara framtidens utmaningar när
            befolkningen blir allt äldre och andelen förvärvsarbetande blir
            allt lägre. Låt oss samlas kring en reformering av sjukförsäkringssystemen
            och hela socialförsäkringssystemet. Vi gjorde det kring pensionssystemet.
            Vi kristdemokrater är beredda att medverka till en blocköverskridande
            samverkan för bra lösningar för Sverige.
          </note>
          <note type="speaker">
            Anf. 5 ULLA HOFFMANN (v):
          </note>
          <note>
            Herr talman! Det är lika bra, tror jag, att jag erkänner på en
            gång: Jag har fuskat i sjukförsäkringen.
          </note>
          <note>
            Jag har gått till jobbet trots att jag haft feber och varit förkyld.
            Och herr talman, jag är inte den enda i Sverige som har fuskat
            på det sättet. Närmare 70 % av alla försäkrade i landet har gått
            till jobbet trots att de är sjuka under det senaste året. Nära
            20 % har gjort det mer än fyra gånger det senaste året. En stor
            anledning till det är förstås karensdagen och vad den innebär
            för dem som har låg inkomst. En annan orsak är att man inte vill
            lämna arbetskamraterna på arbetsplatsen i sticket.
          </note>
          <note>
            Moderaterna har begärt en särskild debatt om hur vi ska motverka
            att de gemensamma trygghetssystemen ska missbrukas. Jag skulle
            vilja veta hur Moderaterna tänker komma till rätta med det fusk
            som den höga sjuknärvaron innebär. Det är nämligen just den höga
            sjuknärvaron som är en av anledningarna till att människor så
            småningom blir långtidssjukskrivna. Av dem som blir långtidssjukskrivna
            vet vi att de flesta är kvinnor inom offentlig sektor. Kroppen
            slits ut genom för tunga lyft inom till exempel äldreomsorgen
            och förskolan. Och problemet är faktiskt inte bara, som Moderaterna
            skriver, att allt färre ska försörja alltfler. Det stora problemet,
            som vi ser det, är att allt färre ska jobba alltmer.
          </note>
          <note>
            Lågkonjunkturen på 1990-talet ledde till stora personalminskningar,
            omorganisationer, nedskärningar och arbetsutvidgning. Människor
            har slitit hårt i slimmade och underbemannade organisationer.
          </note>
          <note>
            Sjuknärvaron har varit hög, som jag sagt tidigare, och övertidsarbetet
            har varit omfattande. Otrygga anställningar, som timvikariat och
            projektanställningar, har blivit allt vanligare under denna period.
            Viktiga återhämtningstider, som pauser och tid för reflexion,
            har försvunnit. Arbetsgivare har inte tagit sitt ansvar för att
            utveckla ett systematiskt arbetsmiljöarbete, genomföra rehabiliteringsåtgärder
            eller använda sig av främjandelagen. Det sociala ansvaret har
            brustit och de fackliga organisationerna har inte förmått att
            axla sitt ansvar för en sund utveckling i arbetslivet. Samtidigt
            har politiska beslut och avregleringar inneburit minskade möjligheter
            till arbetsmiljöutbildning, neddragning av företagshälsovården
            och färre regionala skyddsombud.
          </note>
          <note>
            Denna situation gäller för hela arbetsmarknaden, men anställda
            i kommuner och landsting har drabbats särskilt då en stor grupp
            av de anställda har som uppgift att möta andra människors omsorgsbehov.
            Det gör man oftast med sin egen kropp som verktyg - och sitt eget
            psyke också för den delen. Det är därför inte förvånande att just
            kommuner och landsting har den högsta sjukfrånvaron. Det är där
            kvinnorna arbetar.
          </note>
          <note>
            Det är där de stora nedskärningarna har skett.
          </note>
          <note>
            Det är inte bara arbetslivet som genomgått stora förändringar,
            utan även samhället i stort har förändrats drastiskt. Alltfler
            upplever allt oftare att tiden inte räcker till. Detta har uttryckts
            som att "vi springer och springer utan att veta vart vi ska och
            med ambitionen att sätta rekord på sträckan".
          </note>
          <note>
            Nedskärningarna i offentlig sektor drabbar inte bara dem som
            arbetar där, utan de påverkar också dem som är beroende av dagis
            eller äldrevård. Många har upplevt, och upplever, en stark oro
            för om deras barn har det bra eller om deras äldre anhöriga kommer
            att få hjälp. I hög grad drabbar denna oro och stress kvinnor,
            som fortfarande tar det största ansvaret för hemmet, barnen och
            de äldre.
          </note>
          <note>
            Sammantaget har vi en bild i dag där människor på grund av nedskärningar
            tvingas arbeta ibland dubbelt så mycket samtidigt som kraven i
            samhället ökar.
          </note>
          <note>
            Och i detta läge begär Moderaterna en debatt om fusk. Moderaterna
            skriver att en Temoundersökning visar att sex av tio anser att
            det är acceptabelt att sjukskriva sig även om man inte är så sjuk
            att man inte kan arbeta. Att människor anser att någonting är
            acceptabelt kan knappast kallas för fusk, och det är inte heller
            något som kan bli föremål för vare sig kontroll eller straff.
            Det som inte sägs i denna begäran är att samma Temoundersökning
            visar att endast
          </note>
          <note>
            5 % svarar att de själva någon gång under det senaste året varit
            sjukskrivna utan att egentligen vara så sjuka att de inte kunde
            arbeta.
          </note>
          <note>
            Det är egentligen det här som är intressant. I stället för att
            förhindra att människor blir sjuka, genom att till exempel driva
            bättre arbetsmiljöarbete och se till att förskola, vård och omsorg
            får mer resurser, föreslår Moderaterna att vi ska sänka ersättningsnivåer
            och skatter. I stället för att se till att vi har en fungerande
            gemensam välfärd lägger Moderaterna hela skulden på individen.
            Det är individens fel att han eller hon blir sjuk. Det låter nästan
            som en Livets
          </note>
          <note>
            Ord-predikan som cirkulerade för några år sedan. Du blir sjuk
            för att du inte tror tillräckligt mycket! Inte tror på vad? Jo,
            på sänkta ersättningsnivåer, fler karensdagar och lägre skatter.
          </note>
          <note type="speaker">
            Anf. 6 BIRGITTA CARLSSON (c):
          </note>
          <note>
            Herr talman! Från Centerpartiet anser vi att tre principer måste
            vara vägledande när vi debatterar framtidens trygghetssystem.
          </note>
          <note>
            För det första måste arbetslinjen gälla. Målet att människor
            ska komma tillbaka till arbete bör vara jämställt med inkomsttryggheten.
            Det innebär att vi måste förstärka karaktären av omställningsförsäkring
            i a-kassan och rehabilitering i sjukförsäkringen.
          </note>
          <note>
            För det andra ska trygghetssystemen omfatta alla.
          </note>
          <note>
            Därför måste en reform också se till tryggheten för dem som i
            dag delvis står utanför. Det gäller egenföretagare, en del nya
            svenskar, studenter och ungdomar som inte kommit in på arbetsmarknaden.
          </note>
          <note>
            För det tredje måste trygghetssystemen vara ekonomiskt hållbara.
            Man måste därför se över skenande kostnader och hur den bördan
            ska fördelas mellan de försäkrade, företagen och det offentliga.
          </note>
          <note>
            Vi i Centerpartiet anser att socialförsäkringarna inte är anpassade
            efter dagens anställnings- och sysselsättningsformer. I dag har
            bara drygt hälften av alla i arbetsför ålder fast anställning.
            Närmare en femtedel av arbetskraften har tillfälliga eller osäkra
            anställningsförhållanden eller är egenföretagare.
          </note>
          <note>
            Resten - en fjärdedel - befinner sig helt eller långvarigt utanför
            arbetslivet. Andelen livslånga och fasta anställningar minskar
            till förmån för projektanställningar och konsultverksamhet.
          </note>
          <note>
            Trygghetssystemen måste därför förändras. De nuvarande transfereringssystemen
            är inte anpassade för personer som startar eget, som självvalt
            eller i brist på alternativ har lösare anställnings- eller anknytningsformer,
            eller som har varierande inkomster över livet. Regelverket är
            snårigt, och försäkringarna för egenföretagare är inte harmoniserade
            med regelverket för traditionella anställningar.
          </note>
          <note>
            Herr talman! Det är dags att tillsätta en parlamentarisk utredning
            som förutsättningslöst ser över de ekonomiska trygghetssystemen.
            Socialförsäkringarna måste vara anpassade efter dagens anställningsoch
            sysselsättningsformer. För att framtida ekonomiska trygghetssystem
            ska vara långsiktigt hållbara är det viktigt att de stöds av en
            bred politisk majoritet i likhet med den överenskommelse som ingicks
            i samband med reformeringen av pensionssystemet. Jag ställer därför
            en rak fråga till statsrådet Berit Andnor:
          </note>
          <note>
            Är du beredd att här och nu ställa upp på en parlamentarisk utredning,
            eller tänker du fortsätta att lappa och laga i trygghetssystemen?
          </note>
          <note>
            Som statsrådet känner till har Centerpartiet vid många tillfällen
            lyft fram frågan om bristerna i trygghetssystemen för småföretagare.
            Varför kommer inte regeringens förslag? För Centerpartiet är lika
            villkor en självklarhet.
          </note>
          <note>
            När det gäller trygghetssystemen för egenföretagare är det särskilt
            angeläget att översynen sker omgående. Det är mycket viktigt att
            egenföretagare får en inkomsttrygghet som är likvärdig med den
            som gäller för löntagare.
          </note>
          <note>
            Det är inte rimligt att en företagare har sämre villkor än anställda
            när hon eller han är sjukskriven, arbetslös, tar hand om sjuka
            barn eller är föräldraledig. Det är rimligt att egenföretagare
            får rätt till ersättning vid tillfällig föräldraledighet på samma
            villkor som anställda.
          </note>
          <note>
            Herr talman! Det finns ytterligare en grupp i vårt samhälle där
            osäkerheten är stor. Det gäller alla de personer som arbetspendlar
            över nationsgränserna.
          </note>
          <note>
            Centerpartiet vill att regeringen redovisar vilka åtgärder man
            tänker vidta för att även dessa personer ska inrymmas i trygghetssystemen.
            Det gäller rättigheter vid arbetslöshet, utbildning och beskattning,
            samt sociala rättigheter. Alltfler personer rör sig mellan våra
            nordiska länder, inom EU, och i hela världen.
          </note>
          <note>
            Därför är det angeläget att regeringen ger dessa frågor hög prioritet.
          </note>
          <note type="speaker">
            Anf. 7 MONA JÖNSSON (mp):
          </note>
          <note>
            Herr talman! Trygghet är något som vi alla önskar oss och behöver,
            antingen det gäller generellt i livet eller när vi behöver extra
            ekonomiskt stöd under en viss period i livet.
          </note>
          <note>
            När man nämner ordet "trygghet" tänker man på olika saker utifrån
            vilka erfarenheter man har i livet.
          </note>
          <note>
            En del tänker på ekonomisk trygghet när man blir sjuk, arbetslös,
            får barn eller blir pensionär. Andra tänker på trygghet i form
            av att ha människor i närheten som bryr sig.
          </note>
          <note>
            Vilka är trygghetssystemen till för? Jo, för dem som på ett eller
            annat sätt behöver ekonomiskt stöd under en viss tid i livet.
            Det är en försäkran om att inte behöva bli utslagen om man till
            exempel blir sjuk eller arbetslös.
          </note>
          <note>
            Jag är glad över att vi har ett system där vi inte är beroende
            av hur mycket pengar vi tjänar för att få tillgång till vård eller
            för oss i Sverige andra självklara saker.
          </note>
          <note>
            Riksförsäkringsverket har gjort en studie, Psykosocial arbetsmiljö
            och långvarig sjukskrivning, som bland annat handlar om olika
            riskfaktorer för sjukskrivning. Många av de sjukskrivna uppgav
            att de upplevde höga krav, låg kontroll och dåligt socialt stöd
            på sina arbetsplatser. Som ytterligare en riskfaktor nämndes ekonomiska
            problem. De kan som bekant uppkomma om man inte får rätt till
            ersättning.
          </note>
          <note>
            Det finns också forskare som slår fast att sjukförsäkringssystemen
            inte överutnyttjas eftersom de människor som är långtidssjukskrivna
            verkligen är sjuka. Det beror på att de faktiskt har varit på
            sina jobb när de kanske inte skulle vara det, till exempel när
            de är sjuka.
          </note>
          <note>
            Ofta i debatten hörs frågeställningen om en person verkligen
            har rätt till sjukpenning eller inte. En person kanske i stället
            skulle ha arbetslöshetsersättning eller annan ersättning. Diskussionen
            landar bland annat i om det verkligen är sjukdom som man har när
            ersättning betalas ut.
          </note>
          <note>
            Särskilda försäkringläkare finns anställda på försäkringskassorna
            för att speciellt bedöma om en person är sjuk. Nu aviseras att
            vi ska få ännu fler sådana läkare. Det ska också läggas in mer
            utbildning just i försäkringsmedicin under tiden man utbildar
            sig till läkare.
          </note>
          <note>
            De som drabbas av sjukdom skickas ibland runt i systemet. De
            upplever inte att någon ser det egentliga problemet som de har.
            För den drabbade upplevs det dessutom som enormt kränkande att
            bli ifrågasatt om man verkligen är sjuk eller inte.
          </note>
          <note>
            Många gånger syns det inte utanpå om man har drabbats av till
            exempel en utmattningsdepression.
          </note>
          <note>
            Dessutom kan den närmaste omgivningen vara oförstående och ifrågasätta
            varför grannen till exempel är hemma och inte går till jobbet.
            Om någon däremot har ett brutet ben kan man se att personen är
            drabbad.
          </note>
          <note>
            Det finns ett litet problem till. När en långtidssjuk äntligen
            kommer igång och ska till att börja arbeta tänker den personen
            kanske så här: Hur ska jag klara av det här? Hur ska jag orka
            att ställa upp? Han eller hon kan visserligen arbetspröva. Men
            det är snart nog dags att starta på allvar.
          </note>
          <note>
            Då är det inte individens kapacitet som räknas.
          </note>
          <note>
            Det är systemen som säger: Du kan välja att arbeta
          </note>
          <note>
            25 %, 50 % eller 75 %. Flera långtidssjukskrivna med utmattningsdiagnoser
            som jag har träffat har påtalat att just de valmöjligheterna har
            gjort att de inte har kommit igång tillräckligt snabbt. De skulle
            vilja att till exempel kunna starta med 10 % i taget för att orka
            med.
          </note>
          <note>
            Har vi ett system som är till för den enskilde, eller är det
            kanske så att det är personen som är till för systemet? Ibland
            frågor vi oss det. Miljöpartiet anser att det är systemet som
            ska vara till för den enskilde.
          </note>
          <note>
            En människa som behöver hjälp ska inte behöva oroa sig för att
            den inte ska få en hjälp som behövs.
          </note>
          <note>
            Det kanske är dags att man börjar tänka utifrån individens perspektiv.
            Kanske skulle man ta sig en funderare på om det inte är dags att
            slå ihop arbetslöshetsförsäkring och sjukförsäkring för att spara
            på mänskligt lidande. Det skulle dessutom kanske spara på transfereringssystemen,
            det vill säga när man flyttar runt pengar.
          </note>
          <note>
            Ett talande exempel är konstnärer och villkoren när de blir sjuka.
            De är förlorare i pensionssystmet.
          </note>
          <note>
            De har svårt att uppge rättvisande sjukpenninggrundande inkomster.
            De har låg föräldrapenning på grund av att de har ojämna inkomster.
            Är det någon som har sett en gravid balletdansös någon gång? Man
            skulle till exempel kunna ha föräldrapenning under längre tid
            av graviditeten just för dem.
          </note>
          <note>
            Detta gör att man nog behöver se över systemen.
          </note>
          <note>
            Jag återkommer till det.
          </note>
          <note type="speaker">
            Anf. 8 Statsrådet BERIT ANDNOR (s):
          </note>
          <note>
            Herr talman! För oss som värnar våra gemensamma välfärdssystem
            är arbetet mot fusket oerhört viktigt. Det betonade jag också
            i mitt inledningsanförande. Missbruk tolereras inte. Det genomförs
            en rad olika insatser som Riksförsäkringsverket tillsammans med
            andra myndigheter är ansvarig för.
          </note>
          <note>
            Min fråga mot bakgrund av att denna debatt har begärts är: Vad
            är det mer som ska göras? Vad är det för ytterligare insatser
            som ska vidtas i denna fråga, enligt Sten Tolgfors uppfattning?
            Problemet, Sten
          </note>
          <note>
            Tolgfors, är inte Moderata samlingspartiet som parti.
          </note>
          <note>
            Problemet är den politik som moderaterna står för.
          </note>
          <note>
            Det är en politik som egentligen syftar till att skapa helt andra
            välfärdssystem som inte är gemensamma, inte är solidariskt finansierade
            och som i sin förlängning leder till orättvisor och ojämlikhet
            i samhället.
          </note>
          <note>
            Sten Tolgfors påstod att vi genom bidrag driver en politik som
            innebär att vi nekar människor att arbeta.
          </note>
          <note>
            Därefter fortsätter Sten Tolgfors med att säga att sjuka människor
            är som en gökunge som äter upp budgeten. Sedan toppar han det
            hela med att säga att det är skattesystemet som gör att människor
            blir sjuka. Jag tycker att det är mycket intressant, måste jag
            säga.
          </note>
          <note>
            Min fråga till Sten Tolgfors efter dessa inlägg är:
          </note>
          <note>
            Hur ska det vara då? Vad är det för insatser som ska göras mot
            fusket, som Sten Tolgfors enligt min uppfattning övervärderar
            något alldeles oerhört? Det fattas 50 miljoner beslut på försäkringskassorna.
            200-
          </note>
          <note>
            400 ärenden polisanmäls varje år. Vi har ett mycket väl utarbetat
            system för att motköra system och komma till rätta med fusket.
            Jag är den förste att stå främst i det arbetet. Missbruk ska icke
            tolereras.
          </note>
          <note>
            Det kanske ändå är så, Sten Tolgfors, om man tittar på de förslag
            som Moderaterna lägger fram i denna riksdag, att det egentligen
            handlar om det jag försökte säga tidigare. Det handlar om att
            ni vill ha ett helt nytt välfärdssystem. Då är frågan: Hur ska
            det se ut? Är det så att lägre ersättningar och fler karensdagar
            gör att man kommer till rätta med de problem som Sten Tolgfors
            anser att vi har? Det är många frågor att svara på.
          </note>
          <note>
            Det för mig också över till den fråga som Bo
          </note>
          <note>
            Könberg, Birgitta Carlsson och också Stefan Attefall har tagit
            upp, nämligen att göra ett gemensamt arbete med en översyn av
            socialförsäkringssystemen. Mot bakgrund av det inlägg och den
            politik som Moderata samlingspartiet för anser jag att de förutsättningarna
            inte finns. Det är ju kamraten till Bo Könberg, Birgitta Carlsson
            och Stefan Attefall som genom sin politik står för en extrem variant
            när det gäller välfärdssystemen.
          </note>
          <note>
            Ohälsan i arbetslivet är den absolut mest prioriterade uppgiften
            för oss socialdemokrater. Vi har lagt fram ett elvapunktsprogram
            här i riksdagen. Det är ganska många av er som har sagt nej till
            det. Jag tycker att det är ganska tunnsått med andra goda idéer
            mer än fler karensdagar och sådana saker.
          </note>
          <note>
            Vi förbereder just nu en proposition som kommer att läggas fram
            till Sveriges riksdag. Det innebär att vi kommer att göra ytterligare
            kraftansträngningar för att stödja och hjälpa de människor som
            har drabbats av ohälsa på jobbet. Vi har redan satsat mer pengar
            på vården, försäkringskassornas rehabilitering och de regionala
            skyddsombuden.
          </note>
          <note>
            I propositionen tar vi ytterligare steg när det gäller förebyggande
            arbete. Vi måste se till att arbetsgivarna tar sitt rehabiliteringsansvar,
            att man delvis erbjuder arbetsoförmögna att vara kvar på sin arbetsplats
            och tar vara på den arbetsförmåga som finns och att man också
            synliggör kostnaderna för sjukfrånvaron.
          </note>
          <note>
            Det handlar om hela sjukskrivningsprocessen. Det gäller även
            det förslag som vi återkommer till och som vi arbetar vidare med.
          </note>
          <note>
            Men den här debatten skulle ju handla om trygghetssystemen! Hur
            ser det moderata alternativet ut?
          </note>
          <note>
            Vad är det ni egentligen vill, och vad var egentligen syftet
            med debatten?
          </note>
          <note type="speaker">
            Anf. 9 STEN TOLGFORS (m):
          </note>
          <note>
            Herr talman! Angrip oss gärna, Berit Andnor!
          </note>
          <note>
            Men det är i ditt Sverige som 800 000 människor av hälsoskäl
            inte kan jobba. Det är i ditt Sverige som vårdköer finns. Det
            är i ditt Sverige som 200 miljoner kronor i rehabiliteringspengar
            skickas tillbaka och inte används för dem som behöver dem, utan
            går tillbaka till statskassan. Det är i ditt Sverige problemen
            finns.
          </note>
          <note>
            Jag träffade för någon vecka sedan en ung kvinna som gråtande
            berättade för mig att hon inte vill bli förtidspensionerad. Hon
            vill kunna få vara med och jobba som alla andra.
          </note>
          <note>
            Vi som har jobbat med skolfrågor och funktionshindrade vet att
            1 % av varje årskull barn och ungdomar förtidspensioneras i Sverige.
            Ungefär 10 000
          </note>
          <note>
            under 25 år har lyfts bort från arbetsmarknaden i förtidspension.
            För många grupper finns det inte ens gymnasieskola i välfärdsstaten
            Sverige därför att man vägrar att individanpassa.
          </note>
          <note>
            Jag tror att alla andra i kammaren - dock inte Berit Andnor -
            hörde att jag sade att det var ohälsan som var den gökunge som
            äter ur välfärdsstaten. Då är problemet inte att personer som
            verkligen är sjuka och inte har arbetsförmågan är sjukskrivna,
            utan att andra är det. Det är därför debatten är begärd. Välkommen
            att kika i protokollet!
          </note>
          <note>
            För att minska ohälsotalen krävs fundamentala förändringar vad
            gäller människors makt över sin egen livssituation och inflytande
            på offentliga arbetsplatser. Det är ju på er så kallade mönsterarbetsplats,
            den offentliga sektorn, som sjukskrivningstalen inte minst för
            kvinnor har galopperat. Börja med att ta ert ansvar där!
          </note>
          <note>
            Vi behöver mer rörlighet på arbetsmarknaden. Vi behöver prata
            om attitydförändringar, som jag redovisade uppgifter för i mitt
            inledningsanförande. Det gäller också reglerna för sjukförsäkringen
            och skatterna. Vi behöver stärka vård och rehabilitering.
          </note>
          <note>
            Grunden för välfärden är egen trygghet. Det är att inte behöva
            vara beroende av Berit Andnor och hennes regler, utan att ha ekonomiska
            marginaler själv.
          </note>
          <note>
            När Berit Andnor pratar om välfärd så är det välfärd när hon
            får ta hand om pengarna, men inte om människor slipper behöva
            bidrag. Därför lever vi i ett land där vi i annonser uppmanas
            att söka bostadsbidrag men där en fjärdedel av de granskade föräldrarna
            visade sig ha lämnat felaktiga uppgifter när försäkringskassan
            i Stockholm gjorde en granskning.
          </note>
          <note>
            Vi lever i ett samhälle, Berit Andnor, där politiken premierar
            felaktiga värderingar. Det är inte att stärka människor, att få
            människor att växa, att utvecklas och ta eget ansvar som gäller,
            utan "bliv vid din läst".
          </note>
          <note>
            Arbetsrätten straffar den som byter arbete. Du hänvisas till
            en monopolvårdgivare, och där får du stå i kö.
          </note>
          <note>
            Behöver du rehabilitering så får du vänta i ytterligare åtta
            månader, om pengarna inte skickats tillbaka!
          </note>
          <note>
            Dagens välfärdssystem i Berit Andnors tappning är ord, men jag
            känner alldeles för många som ser att de saknar innehåll.
          </note>
          <note type="speaker">
            Anf. 10 BO KÖNBERG (fp):
          </note>
          <note>
            Herr talman! Många av oss i debatten är bekymrade över att så
            många är sjukskrivna och förtidspensionerade i vårt land. Ja,
            inte riktigt alla - jag lyssnade med intresse på Ulla Hoffmanns
            inlägg. Det handlade mest om att vi tydligen har för lite sjukskrivningar
            i Sverige jämfört med hur det ser ut i den verklighet som hon
            tillsammans med regeringen och något annat stödparti bär större
            ansvar för än många av oss andra. Men så kan man förstås se det.
          </note>
          <note>
            Vi är från Folkpartiets sida bekymrade över att det är så många
            sjukskrivningar och så många förtidspensionärer. Sjukskrivningarna
            har exploderat under den korta perioden av ungefär fem år. Detta
            har pågått månad efter månad sedan sommaren 1997, och regeringen
            har nästan inte gjort någonting.
          </note>
          <note>
            Men statsrådet verkar rätt nöjd med situationen.
          </note>
          <note>
            Hon berättar att hon är emot fusk. Det tycker vi är bra. Hon
            berättar att hon vill agera mot fusk och se till att försäkringskassorna
            gör det. Det är också bra.
          </note>
          <note>
            Men så mycket mer verkar det tydligen inte behövas, utan om man
            får tro det rätt så är det bara några fåtal av alla miljonerna
            i beslutet som det behöver göras någonting åt. Jag tror att det
            är en alltför lättsinnig inställning till problemet.
          </note>
          <note>
            Det är inte alls så att huvuddelen av sjukskrivningarna beror
            på fusk - självfallet inte. Men det är förstås med sjukförsäkringarna
            som med andra försäkringar, skatter och annat att det finns människor
            som fuskar. Bara under de senaste veckorna har vi fått mängder
            av rapporter som rör den problematiken.
          </note>
          <note>
            Riksförsäkringsverket kom med en rapport för några veckor sedan
            som innehåller mycket intressant material, däribland frågan om
            de stora regionala skillnader som vi har i vårt land. Det är skillnader
            som enligt utredarna inte går att förklara med skillnader i bakgrund,
            kön, arbetsuppgifter eller annat utan som förefaller bero på någonting
            annat.
          </note>
          <note>
            Socialstyrelsen har tagit fram en rapport som handlar om hur
            man sjukskriver på olika håll i landet vid så tydliga diagnoser
            som bröstcancer och hjärtinfarkt. Det visade sig att det finns
            stora regionala skillnader.
          </note>
          <note>
            Läkarförbundet, som organiserar nästan alla av de ca 30 000 personer
            i vårt land som har rätt att sjukskriva, kom för bara några veckor
            sedan med en rapport där man ville skapa ekonomiska incitament
            för sjukvårdshuvudmännen, för landstingen, att tala med sina läkare
            om att sjukskriva mindre.
          </note>
          <note>
            Regeringen har såvitt jag har kunnat se den senaste månaden kommit
            med en departementsstencil om finansiell samordning som är, i
            bästa fall, en kvartsmesyr.
          </note>
          <note>
            Jag ställde några frågor i mitt förra inlägg. De rörde bland
            annat en socialförsäkringsreform. Flera andra har också varit
            inne på det, och svaret från statsrådet tycks vara att eftersom
            Moderaterna finns med så finns det ingen anledning att träffas.
            Jag vill då bara påminna statsrådet om att när vi träffades i
            pensionsarbetsgruppen för drygt tio år sedan var alla partier
            med. Det hela slutade med en reform som många socialdemokrater
            numera skryter om - en reform som vi faktiskt också fick med Moderaterna
            på. Det där räcker nog inte som skäl, utan det är bara frågan
            om att man säger nej precis som man säger nej till en mängd andra
            saker.
          </note>
          <note>
            Till sist är det många som skulle vilja höra mer -
          </note>
          <note>
            eller någonting över huvud taget - från statsrådet i frågan om
            huruvida arbetsgivarinträde har några negativa effekter vad gäller
            människors möjlighet att få arbete.
          </note>
          <note type="speaker">
            Anf. 11 STEFAN ATTEFALL (kd):
          </note>
          <note>
            Herr talman! Lyssnar man på Berit Andnors inlägg så kan man notera
            hur villig hon är att få käbbla med Moderaterna och hur ovillig
            hon är att få tala om sakfrågor. Det är typiskt för Sverige -
            mycket av den politiska debatten handlar om att socialdemokrater
            och moderater vill puckla på varandra. Då kan de nämligen fly
            undan sakfrågorna.
          </note>
          <note>
            Jag tycker att det finns två viktiga sakfrågor som vi behöver
            reda ut under debatten.
          </note>
          <note>
            Den ena är frågan om överutnyttjande i sjukförsäkringssystemet.
            Vi har konstaterat att det finns ett moment av rent fusk. Men
            det finns också ett moment av förändrade värderingar och attityder
            hos många aktörer. Vi hörde att Ulla Hoffmanns problem är att
            hon går till jobbet för ofta. Svenska folkets problem är kanske
            att vi går till jobbet för lite. Självfallet ska vi inte gå till
            jobbet när vi är sjuka, men det finns förändrade attityder här.
            Ser Berit Andnor en sådan värderingsförändring och ett problem
            i den utvecklingen? Eller finns inte det problemet? Nu talar jag
            inte om det regelrätta fusket när man uppger felaktiga inkomstuppgifter
            och jobbar när man har sjukskrivit sig till exempel. Det är rena
            fusket. Det är en sak, men jag pratar om det andra, som handlar
            om attitydförändringar. Det är där vi inte riktigt ser vårt ansvar
            att inte nyttja systemen när vi inte måste det för att värna systemen
            för dem som verkligen behöver dem.
          </note>
          <note>
            Den andra frågan är förslaget om att lägga över
          </note>
          <note>
            25 % av sjukförsäkringskostnaden på arbetsgivarna.
          </note>
          <note>
            Jag skulle vilja fråga: Är detta ett förslag som regeringen kommer
            att lägga fram för riksdagen eller inte? Hur kommer det att slå
            mot ett litet företag som står inför en anställning? Även om de
            generellt sett får sänkta arbetsgivaravgifter så kommer småföretagarna
            - och det gäller även många stora företag - att stå där i ett
            läge där de måste värdera och fråga sig om de vågar anställa en
            person. Kommer den här personen att riskera att hamna i långtidssjukskrivning?
            Är han eller hon i den riskzonen? Rimligen drar sig arbetsgivaren
            för det när det kan kosta upp till en årslön i värsta fall. Detta
            är ett faktum. Vill man bygga in den typen av överväganden för
            en arbetsgivare som ska anställa eller vill man det inte? Jag
            vill inte det. Jag vill att alla ska rymmas på arbetsmarknaden.
          </note>
          <note>
            Varför denna privatisering av sjukförsäkringen?
          </note>
          <note>
            Kommer det förslaget, Berit Andnor? Ja eller nej!
          </note>
          <note type="speaker">
            Anf. 12 ULLA HOFFMANN (v):
          </note>
          <note>
            Herr talman! Till Bo Könberg och Stefan Attefall vill jag säga
            att siffran om en sjuknärvaro på 70 %
          </note>
          <note>
            har SCB tagit fram. Jag har tabellen här. Det är bara att titta
            på den.
          </note>
          <note>
            Moderaterna gör i sin begäran stort nummer av uppgiften att var
            fjärde Stockholmsförälder har lämnat felaktiga uppgifter i samband
            med vård av sjukt barn. Man sammanfattar det så att allt färre
            som arbetar har att försörja alltfler som inte arbetar. Man säger
            att alltfler väljer att utnyttja systemet. Jag tycker att de här
            citaten är ett hån mot alla dem som knäcks av ett uppdrivet tempo
            i arbetslivet och svårigheterna att få livet att gå ihop när man
            kläms mellan otillräckligheten i ett omsorgsyrke och barnens behov
            i ett hem där mannen jobbar mer övertid än någonsin. Moderaterna
            ger en bild av hårt arbetande mammor och pappor som försöker att
            få livet att gå ihop som enligt min uppfattning är kränkande.
          </note>
          <note>
            Hur är det då? Fuskar var fjärde Stockholmsförälder, som Moderaterna
            låter påskina? Vi har tittat på de där siffrorna. Det visar sig
            att Riksförsäkringsverket kontrollerade ett urval ärenden om tillfällig
            föräldrapenning under hösten 2002. I den första kontrollen fanns
            det felaktiga uppgifter i ungefär 10 % av fallen. För Stockholms
            del var andelen fel något högre, ungefär 17 %. Men det är alltså
            17 % av antalet ärenden, inte 17 % av alla föräldrar. Det finns
            det en stor grupp föräldrar som inte har begärt tillfällig föräldrapenning,
            och sedan har andra lämnat felaktiga uppgifter. Man har till exempel
            angett fel dag, och det har funnits missförstånd mellan arbetsgivare
            och arbetstagare vad gäller redovisningen. De siffror som
          </note>
          <note>
            Riksförsäkringsverket har tagit fram visar alltså att det handlar
            om mindre än 5 % av antalet ärenden. Det kan jämföras med Moderaternas
            påstådda 25 % av alla Stockholmsföräldrar. Riksförsäkringsverket
            säger också i sitt uttalande att det är viktigt att skilja på
            misstag och misstänkt fusk.
          </note>
          <note>
            Den bild av det fuskande folket som Moderaterna försöker att
            ge förvärrar problemen. Det ger ett samhällsklimat där kontroll
            och misstänkliggörande breder ut sig och där arbetsgivares och
            myndigheters uppdrag blir att jaga människor.
          </note>
          <note>
            Herr talman! Jag vet inte om Moderaterna inte hade satt sig in
            i frågorna ordentligt när de basunerade ut att var fjärde Stockholmsförälder
            lämnade felaktiga uppgifter, och ibland går det ju lite fort i
            politiken. Men nu när jag har berättat hur det egentligen ligger
            till förväntar jag mig att Sten Tolgfors i sitt nästa inlägg klargör
            om han vidhåller att 25 % av
          </note>
          <note>
            Stockholmsföräldrarna fuskar i samband med att de vårdar sina
            sjuka barn.
          </note>
          <note type="speaker">
            Anf. 13 BIRGITTA CARLSSON (c):
          </note>
          <note>
            Herr talman! Först vill jag deklarera att vi i Centerpartiet
            givetvis motsätter oss alla former av missbruk av våra trygghetssystem.
            Det är inte acceptabelt, och vi ska jobba på alla sätt för att
            bekämpa detta.
          </note>
          <note>
            Det finns ju åtgärder för att komma till rätta med sjukskrivningarna,
            och vi tycker att regeringen är väldigt dålig på att ta till sig
            dem. Det finns försök på en lång rad platser med finansiell samordning.
            Där har vi jobbat för att föra samman mer av de pengar och resurser
            som går till de människor som finns utanför arbetet och använda
            dem på ett mer effektivt sätt och genom det få fler människor
            att komma tillbaka till arbetet mycket snabbare än vad som sker
            i dag. Det är inte acceptabelt att de pengar som går till rehabilitering
            inte används fullt ut. Jag vill verkligen skicka med Berit Andnor
            att det är viktigt att det kommer förslag på dessa områden och
            att det sker snabbt. Det har vi varit överens om i socialförsäkringsutskottet,
            men trots det har regeringen skjutit på den här frågan och inte
            tagit till sig den.
          </note>
          <note>
            Sedan är jag lite förvånad över att Berit Andnor påstår att vi
            står bakom en extrem variant av välfärdssystem. Det var precis
            som Bo Könberg sade att vi var med i en uppgörelse om pensionssystemet
            som de fyra borgerliga partierna och Socialdemokraterna stod bakom.
            Men de två partier som nu samarbetar med
          </note>
          <note>
            Socialdemokraterna var inte med i pensionsuppgörelsen, och trots
            det kan man samarbeta nu.
          </note>
          <note>
            Det finns ingenting som talar för att vi, i en bred parlamentarisk
            utredning som många partier står bakom och där vi jobbar med att
            få fram ett trygghetssystem som gäller alla, inte skulle kunna
            hitta lösningar som hela Sverige skulle må bra av. Jag upprepar
            min fråga. Jag tror nämligen att en parlamentarisk utredning skulle
            kunna komma fram till ett bra förslag när det gäller de här frågorna.
          </note>
          <note>
            Låt mig sedan ta upp detta med att skjuta över kostnaderna på
            arbetsgivarna. De stora sjuktalen beror inte på företagen i så
            stor utsträckning som många vill göra gällande. De beror på många
            andra faktorer. Vi har ett samhällsklimat som många upplever som
            stressigt och tufft. Därför är det fel att skjuta över den kostnaden.
            Det kommer att innebära att många småföretagare kommer att vara
            väldigt återhållsamma med att anställa fler personer eller över
            huvud taget anställa någon, och vi behöver fler arbetstillfällen.
            Det är en fråga som skrämmer oss i
          </note>
          <note>
            Centerpartiet.
          </note>
          <note type="speaker">
            Anf. 14 Statsrådet BERIT ANDNOR (s):
          </note>
          <note>
            Herr talman! Våra gemensamma välfärdssystem, som vi just nu debatterar,
            utjämnar skillnader mellan olika samhällsgrupper, som jag sade
            inledningsvis.
          </note>
          <note>
            De är solidariskt finansierade. De är alltså generella.
          </note>
          <note>
            De ger trygghet och rättvisa, och de är dessutom väldigt effektiva.
            De omfördelar över livet och utjämnar risker mellan olika grupper.
            Detta är principer som några av oss är ganska överens om. Bo Könberg
            och jag brukar vara helt överens om dessa principer, och det hälsar
            jag med tillfredsställelse.
          </note>
          <note>
            Men det är ju så, och det är därför jag har varit lite envis
            i den här debatten, att vi inte är riktigt överens om de här grundläggande
            principerna här i riksdagen.
          </note>
          <note>
            Så är det. Då är det viktigt att lyfta upp skillnaderna.
          </note>
          <note>
            Jag tycker att det är oerhört viktigt att försöka klara ut vilket
            alternativet egentligen är till det som vi har byggt upp gemensamt
            och som har ett mycket starkt stöd hos det svenska folket.
          </note>
          <note>
            I den begäran om debatt som Moderaterna har gjort finns det inslag
            och påståenden som bygger på rent felaktiga underlag. De vill
            göra gällande att det stora problemet är fusket. Så är det ju
            inte. Det här måste få sina rätta proportioner. Det handlar inte
            om att käbbla med Moderaterna, Stefan Attefall, utan det handlar
            om att försöka få en klarhet i vad det egentligen är man vill.
            Vilket är alternativet? Vilket är oppositionens alternativ? Ja,
            inte vet jag. Inte blir det särskilt mycket klarare efter den
            här debatten. Det kanske är sänkta skatter, skattesystem som gör
            oss sjuka och den typen av inslag, men vad är det mer?
          </note>
          <note>
            För oss socialdemokrater handlar det om att skapa förutsättningar
            för att fler ska komma i arbete. Vi har gjort, och kommer att
            göra, en rad olika insatser. Vi förbereder två propositioner på
            det här området. Vi kommer att återkomma när det gäller frågan
            om arbetsgivarinträdet.
          </note>
          <note>
            Jag vill bara erinra om att vår politik har medfört att sysselsättningen
            har ökat rejält i det här landet.
          </note>
          <note>
            Kampen för den fulla sysselsättningen är högt prioriterad. Det
            inbegriper också att vi måste vidta alla tänkbara åtgärder för
            att människor ska komma tillbaka till arbete. Men då handlar det
            om att göra den typen av insatser och inte agera på ett sätt som
            lägger skulden på individen och gör att de sjuka blir fattigare.
            Det är väl egentligen det som är alternativet till den socialdemokratiska
            politiken, Sten Tolgfors.
          </note>
          <note type="speaker">
            Anf. 15 STEN TOLGFORS (m):
          </note>
          <note>
            Herr talman! Sjuka ska få vård, inte en plats i kön.
          </note>
          <note>
            Det är det allra viktigaste. Det är det Berit Andnor och hennes
            regering förnekar sjuka i dag.
          </note>
          <note>
            De som har rehabiliteringsbehov ska få rehabilitering. Utöka
            satsningen på rehabilitering. Med regeringen får man inte ens
            använda de pengar som är anslagna till rehabilitering i dag.
          </note>
          <note>
            De växande sjukskrivningstalen visar att sjukvården inte är tillräckligt
            bra för alla i Sverige i dag, att vårdköerna kostar både lidande
            och pengar och att långvarig sjukskrivning är det säkraste sättet
            att hamna i förtidspension. Man kommer aldrig tillbaka när systemen
            som Andnor svarar för gång på gång, dag efter dag, sviker.
          </note>
          <note>
            Sjukskrivningstalen visar också att människor inte har råd att
            på egen bekostnad vara lediga när de själva behöver. Det visar
            att arbete lönar sig dåligt, att staten styr människor till bidragsberoende.
            Det är ett exempel från tidigare i debatten. Vi har sett exempel
            på att attitydförändringar kan leda till felanvändning av sjukförsäkringen.
            Vi har sett att staten och myndigheter också felanvänder sjukförsäkringen
            därför att man köper ett utanförskap för människor av arbetsmarknadsskäl.
            Detta har även LO uppmärksammat, vilket jag citerade tidigare.
          </note>
          <note>
            Sjukskrivningstalen visar också att reglerna är för otydliga
            och okända för många, vilket leder till oklara tolkningar om vad
            man får och inte får göra.
          </note>
          <note>
            Sjuktalen visar också att det offentliga samtalet handlar alldeles
            för lite om vårt gemensamma ansvar för trygghetssystemen. Berit
            Andnors sätt att argumentera är ett fantastiskt bra exempel på
            varför det inte går att föra ett vettigt offentligt samtal om
            hur vi ska få trygga långsiktigt hållbara välfärdssystem.
          </note>
          <note>
            Berit Andnor har glömt att det är hon som är minister.
          </note>
          <note>
            Hon tror att folk är sjukskrivna därför att Moderaterna är dumma.
            Hon har inte ett svar på de sakfrågor jag har tagit upp. Hennes
            enda svar, och det som garanterar hennes fortsatta plats i regeringen,
            verkar vara att beskylla Moderaterna för saker hon inte kan belägga.
          </note>
          <note>
            Vi har också sagt att kontroll behövs för den som vill värna
            sjukförsäkringen. Det ska bli intressant i budgetförhandlingarna
            med Vänstern och Miljöpartiet om Vänsterns något liberala syn
            på hur skattepengar ska användas kommer att överleva eller om
            Vänstern tvingas till besparingar.
          </note>
          <note type="speaker">
            Anf. 16 BO KÖNBERG (fp):
          </note>
          <note>
            Herr talman! När debatten nu närmar sig sitt slut finns det ett
            antal frågor som inte har klarats ut. Det finns frågor från olika
            håll. En fråga är från statsrådet, som undrar vad det borgerliga
            alternativet är. Det finns förvisso skillnader mellan de fyra
            borgerliga partierna, men det finns också - jag rekommenderar
            till läsning - ett tydligt ställningstagande till vad som kan
            göras åt sjukskrivningarna i ett stort antal punkter som de fyra
            borgerliga partierna lade fram i socialförsäkringsutskottet när
            statsrådet var ordförande i utskottet - strax innan hon blev statsråd.
            Hon bör väl känna till dokumentet.
          </note>
          <note>
            Frågan om socialförsäkringsreform kan låta lite abstrakt. Vi
            har menat något liknande pensionsreformen, det vill säga system
            som är mer självständiga än för närvarande med rakare rör mellan
            avgifterna och förmånerna. I en situation med obalans mellan avgifter
            och förmåner tvingas styrelsen för en sådan sjukförsäkring gå
            till riksdagen och tala om att det finns problem och föreslå åtgärder.
            Jag är alldeles övertygad om att om det hade funnits ett sådant
            system - vi förslog det i överläggningar för så länge sedan som
          </note>
          <note>
            1997 - skulle vi ha haft en annan debatt och vi skulle ha vidtagit
            åtgärder tidigare mot den explosionsartade ökningen av långtidssjukskrivningarna.
          </note>
          <note>
            Det är tråkigt att det besked som har getts i debatten till flera
            av talarna som har frågat statsrådet om det går att tänka sig
            att partierna slår sig ned gemensamt är så negativt.
          </note>
          <note>
            Vi tror oss förstå att det ska komma förslag om arbetsgivaransvaret,
            det vill säga att arbetsgivarna ska bära ansvaret för en del av
            sjukskrivningarna. Det finns förstås argument för det. Det finns
            ekonomiska argument. Det finns drivkraftsargument. Mot detta står
            - som vi i Folkpartiet och andra partier har påpekat - den stora
            risken att många människor får svårare att få jobb. Det är de
            människorna som i dag har svårast att få arbete.
          </note>
          <note>
            Jag har ställt frågan ett antal gånger och jag ställer den en
            sista gång i denna debatt eftersom statsrådet har talartid kvar:
            Ser statsrådet inte några problem vad gäller möjligheten för personer
            som är funktionshindrade eller på annat sätt har svårt på dagens
            arbetsmarknad om det förslaget läggs fram?
          </note>
          <note type="speaker">
            Anf. 17 STEFAN ATTEFALL (kd):
          </note>
          <note>
            Herr talman! Berit Andnor nämnde de nya jobb som har skapats
            under regeringstiden. Det intressanta för denna debatt är att
            hela 70 % av den sysselsättningsökning vi har haft mellan 1997
            och 2001 beror på ökad sjukfrånvaro, inte på att fler jobb faktiskt
            har skapats. Den faktiska andelen sysselsatta i arbete har ökat
            med bara 5 %. Vi mäter sysselsättning i antalet människor som
            finns på arbetsmarknaden. Är man sjukskriven finns man på arbetsmarknaden.
            Det faktiskt antalet arbetade timmar har ökat med 5 %. 70 %
          </note>
          <note>
            av ökningen är ökad sjukfrånvaro. Det är också en illustration
            till dagens debatt och också till den handlingsförlamning som
            präglat regeringen efter åtta år vid makten.
          </note>
          <note>
            Vi kristdemokrater har presenterat en rad alternativ för att
            ge oss på problemet på bred front. Det handlar om barnfamiljernas
            levnadssituation, deras möjlighet att få mer tid för sina barn,
            för sig själva och för varandra. Det handlar om hur arbetslivet
            kan bli mer flexibelt och mer mänskligt. Det handlar om att öppna
            arbetsmarknaden och offentlig sektor för att ge exempelvis kvinnor
            i den offentliga sektorn mer makt över sina liv. Det handlar om
            tillgängligheten i sjukvården, vårdgaranti, tillgänglighetsgarantier
            på olika sätt och ökade resurser till vården. Det handlar om en
            samordnad rehabiliteringsförsäkring för att få en aktör som tar
            hand om just ersättningen och rehabutredningar, att få individerna
            i arbete och se till att det sker en uppföljning.
          </note>
          <note>
            Mot detta står en regering som inte gör någonting, och när man
            gör någonting är det fråga om förslag om ökat arbetsgivaransvar
            för sjukförsäkringen. Då riskerar man att slå mot de svaga på
            arbetsmarknaden.
          </note>
          <note>
            Jag önskar en regering som angriper ohälsan, men tydligen får
            vi vänta på det ytterligare en tid. Många människor lider av detta
            besked.
          </note>
          <note type="speaker">
            Anf. 18 ULLA HOFFMANN (v):
          </note>
          <note>
            Herr talman! Bilden av det fuskande folket som
          </note>
          <note>
            Moderaterna försöker ge bidrar inte, enligt vår mening, till
            att lösa livssituationen för den som går in i väggen eller som
            lever i en fullständigt ohållbar situation. Se på den ensamstående
            trebarnsmamman som arbetar som undersköterska inom äldreomsorgen.
          </note>
          <note>
            Hon tvingas att arbeta dubbelt så mycket därför att man har skurit
            ned just på hennes arbetsplats. Hon tar ansvaret för de gamla.
          </note>
          <note>
            Dagis fungerar inte. Hon är ständigt orolig. Hon springer med
            barnen till dagis. Hon är orolig för att dagis ska ringa och säga
            att något barn är sjukt. Hur ska hon kunna gå från jobbet och
            de gamla som behöver hjälp, stöd och vård för att ta hand om sina
            barn?
          </note>
          <note>
            Är det denna kvinna som Moderaterna anser fuskar när hon går
            in i väggen och stannar hemma? Är det hon som ska ha lägre ersättningsnivå?
            Är det hon som ska betala sin dåliga arbetsmiljö med fler karensdagar
            och ovanpå detta få en låg lön? Det tycker inte vi i Vänsterpartiet.
            Vi tycker att den ensamstående trebarnsmamman i äldreomsorgen
            ska ha en vettig lön. Vi tycker att hon ska få fler arbetskamrater.
            Vi tycker att hon ska ha en skälig ersättning när hon blir sjuk.
            Vi tycker att hon ska känna sig säker när hon lämnar sina barn
            på dagis. Vi tycker att hon ska ha tillgång till en väl fungerande
            generell välfärd.
          </note>
          <note type="speaker">
            Anf. 19 BIRGITTA CARLSSON (c):
          </note>
          <note>
            Herr talman! Det är viktigt att vi har trygghetssystem som gäller
            för alla, men det som är också viktigt är att vi arbetar så att
            vi inte behöver använda oss av trygghetssystemen. Vi ska se till
            att vi har ett samhällsklimat som gör att människor inte blir
            sjuka, att de känner sig trygga och till freds med sin tillvaro,
            att de mår bra.
          </note>
          <note>
            Centerpartiet var med och hjälpte regeringen att ge mer pengar
            och resurser till vården. Det handlar om 8 miljarder. Pengar flyttades
            från försvaret och användes för att öka möjligheterna för fler
            att få del av sjukvård.
          </note>
          <note>
            I fråga om att ha ett samhällsklimat som gör att fler människor
            klarar att leva på sin lön har vi i Centerpartiet lagt fram ett
            skatteförslag som innebär att de människor som har små resurser
            får mer över i plånboken. Det har betydelse för vårt välbefinnande
            och hur vi klarar av vår livssituation.
          </note>
          <note>
            För äldre människor har vi lagt förslag om hemservicecheckar.
            Det är viktigt att även äldre människor känner en trygghet även
            om de inte tar del av de trygghetssystem som vi har diskuterat
            i dag, sjukförsäkring och annat. Vi ska ha ett samhällsklimat
            där alltifrån den ensamstående människan till barnfamiljerna känner
            en trygghet och en tillit i att vi har system som fungerar när
            vi väl behöver det.
          </note>
          <note>
            Vi i Centerpartiet tycker att det är viktigt. Men vi tror och
            vet att det system vi har i dag behöver ändras.
          </note>
          <note>
            Jag är lite besviken på statsrådet Andnor, som inte har vågat
            hålla med oss om att vi behöver se över trygghetssystemen och
            att vi behöver en parlamentarisk utredning som sätter sig ned
            och verkligen vänder på alla stenar och undersöker alla möjligheter
            att få ett bättre och mer hållbart system än vad vi har i dag.
          </note>
          <note type="speaker">
            Anf. 20 MONA JÖNSSON (mp):
          </note>
          <note>
            Herr talman! Jag vill ytterligare poängtera vad fusket i föräldraförsäkringen
            kunde bestå i. Det visade sig att det var arbetsgivare som lämnat
            felaktiga uppgifter och att det brast i information mellan arbetsledare
            och lönekontor.
          </note>
          <note>
            Jag tycker också att man i den här debatten ska tala om sådana
            orättvisor som att kvinnor ofta har
          </note>
          <note>
            80 % av männens löner. Det här avspeglar sig givetvis i utbetalningar
            till trygghetssystemen. Det blir lägre ersättningar när man är
            sjuk, när man är arbetslös och när man får sin pension.
          </note>
          <note>
            Vad gäller pension blir kvinnor dubbelt bestraffade genom att
            man i det nya pensionssystemet delvis måste spara till sin pension.
            Egentligen skulle väl kvinnor få mer i pension på grund av att
            de utför dubbelt arbete. Vissa bolag som man sparar hos säger
            att kvinnor lever längre än män och därför ska ha lägre premie.
            Det borde vara tvärtom.
          </note>
          <note>
            Det blir allt viktigare med samverkan mellan olika myndigheter
            för bland annat rehabilitering. Varför skulle då inte trygghetssystemen
            kunna förenklas, exempelvis genom att arbetslöshets- och sjukförsäkring
            slås ihop?
          </note>
          <note>
            Jag anser att våra trygghetssystem i första hand ska skydda dem
            som är sämst ställda i samhället och dem som är mest utsatta.
            Det handlar inte om skattetryck eller privatisering. Det handlar
            om solidaritet och medmänsklighet. Det anser i alla fall Miljöpartiet.
          </note>
          <note type="speaker">
            Anf. 21 Statsrådet BERIT ANDNOR (s):
          </note>
          <note>
            Herr talman! Vi socialdemokrater vill ha generella välfärdssystem,
            system som utjämnar skillnader mellan olika samhällsgrupper, är
            solidariskt finansierade, ger trygghet och rättvisa, är effektiva
            och ger ett stort mått av jämlikhet och jämställdhet. Det är också
            så suveränt att det omfördelar över livet och utjämnar risker
            mellan olika grupper.
          </note>
          <note>
            Det innebär att de som är mer privilegierade än andra solidariskt
            får dela med sig. De som jobbar i arbeten som sliter på kropp
            och själ har lika möjligheter till ersättning och vård som de
            som har jobb som är stimulerande och berikande. Det är ett system
            som omfattar både direktörer och vårdbiträden, hemmafruar och
            IT-konsulter.
          </note>
          <note>
            Vi tycker att trygga livsvillkor ska vara till för alla, inte
            bara några. Den tryggheten får vi i ett samhälle där vi bygger
            våra system gemensamt. Detta måste vi, enligt min uppfattning,
            slå vakt om.
          </note>
          <note>
            Att från denna talarstol och på alla andra sätt fara fram med
            osanningar och felaktigheter och utmåla det stora problemet med
            trygghetssystemen som att svenska folket fuskar med trygghetssystemen
            syftar enbart till att misskreditera de generella välfärdssystemen
            och på sikt underminera dem.
          </note>
          <note>
            Vi tolererar inte missbruk, men vi tolererar inte heller att
            man far med osanning. Men det kanske var det som var syftet med
            debatten - ett led i att försöka underminera just de gemensamma
            systemen.
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 7 mars.
          </note>
          <note>
            3 § Avsägelse
          </note>
          <note>
            Förste vice talmannen meddelade att Yilmaz Kerimo (s) avsagt
            sig uppdraget som suppleant i Europarådets svenska delegation.
          </note>
          <note>
            Kammaren biföll denna avsägelse.
          </note>
          <note>
            4 § Anmälan om kompletteringsval till Europarådets svenska delegation
          </note>
          <note>
            Förste vice talmannen meddelade att Socialdemokraternas riksdagsgrupp
            på grund av uppkommen vakans anmält Michael Hagberg som suppleant
            i
          </note>
          <note>
            Europarådets svenska delegation efter Yilmaz Kerimo.
          </note>
          <note>
            Förste vice talmannen förklarade vald till
          </note>
          <note>
            suppleant i Europarådets svenska delegation
          </note>
          <note>
            Michael Hagberg (s)
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2002/03:45 till konstitutionsutskottet
          </note>
          <note>
            2002/03:54 till miljö- och jordbruksutskottet
          </note>
          <note>
            2002/03:55 till trafikutskottet
          </note>
          <note>
            2002/03:56 till lagutskottet
          </note>
          <note>
            2002/03:76 till justitieutskottet
          </note>
          <note>
            2002/03:88 till utrikesutskottet
          </note>
          <note>
            2002/03:95 till finansutskottet
          </note>
          <note>
            Ajournering
          </note>
          <note>
            Kammaren beslutade kl. 13.27 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            6 § Frågestund
          </note>
          <note type="speaker">
            Anf. 22 TALMANNEN:
          </note>
          <note>
            Klockan är två, och vi inleder vår frågestund. I
          </note>
          <note>
            dag deltar vice statsminister Margareta Winberg, statsrådet Hans
            Karlsson, kulturminister Marita Ulvskog, statsrådet Gunnar Lund
            och statsrådet Lena
          </note>
          <note>
            Hallengren.
          </note>
          <note>
            Vice statsministern svarar på både allmänpolitiska frågor och
            frågor inom sitt eget ansvarsområde. Övriga statsråd förutsätts
            besvara frågor på sina ansvarsområden inom regeringen.
          </note>
          <note>
            Regeringens flygresor
          </note>
          <note type="speaker">
            Anf. 23 LARS-IVAR ERICSON (c):
          </note>
          <note>
            Herr talman! Jag skulle vilja ställa en fråga till vice statsminister
            Margareta Winberg.
          </note>
          <note>
            I går kunde vi i en av våra vanligaste kvällstidningar läsa en
            rubrik: "Staten väljer bort sitt eget flygbolag."
          </note>
          <note>
            Av artikeln framgick det sedan att Regeringskansliets ministrar
            och tjänstemän hellre reser med andra flygbolag som British Airways
            och Brussells
          </note>
          <note>
            Airlines än SAS. Jag tror att vi är många som har reagerat på
            den här tidningsuppgiften. Därför vill jag fråga om det verkligen
            är så att de flesta resorna företas med andra flygbolag. Vad är
            i så fall orsaken till detta?
          </note>
          <note>
            Anf. 24 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Jag läste också den artikeln i tidningen och blev
            väl inte så förvånad, därför att det här är en debatt som till
            och från har förekommit också tidigare. Det är inte heller så
            att vi väljer bort
          </note>
          <note>
            SAS. Det vi måste göra när vi ska ut och resa är att på grund
            av pressat tidsschema och annat välja flyg som passar våra tider.
          </note>
          <note>
            Men vi har också ett kostnadsansvar. Vi måste också välja flygbolag
            som kan ge oss den lägsta kostnaden. Det är vi faktiskt skyldiga
            våra skattebetalare.
          </note>
          <note>
            Det är våra motiv och inte att vi aktivt väljer bort
          </note>
          <note>
            SAS.
          </note>
          <note type="speaker">
            Anf. 25 LARS-IVAR ERICSON (c):
          </note>
          <note>
            Herr talman! Jag får tacka för svaret.
          </note>
          <note>
            Svenska staten äger 21 ½ % av SAS och är därmed den största ägaren.
            Då kan det tyckas rimligt att man skulle gynna företaget så att
            tjänstemän och ministrar i större utsträckning åker med just SAS.
          </note>
          <note>
            Vi har också sett rubriker som "Kunderna sviker
          </note>
          <note>
            SAS", "Värsta krisen i SAS historia" och "40 % av bolaget ska
            skäras bort". Bara Brysselresorna kostar årligen över 50 miljoner
            för Regeringskansliet. Då kan man ju tycka att någon av de miljonerna
            kunde användas till att flyga med SAS.
          </note>
          <note>
            Nu är det inte bara i Sverige som man reagerar.
          </note>
          <note>
            Jag citerar också från Dagens Industri där tjänstemannen Ove
            Svensson, ansvarig för Regeringskansliets resor, säger så här:
            "I Europa höjs det på ögonbrynen åt att vi inte flyger med SAS.
            En italienare eller spanjor skulle aldrig drömma om att flyga
            med något annat än det egna flygbolaget."
          </note>
          <note>
            Jag undrar om ministern har någon kommentar till detta.
          </note>
          <note>
            Anf. 26 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Egentligen inte, för samma argument kvarstår.
          </note>
          <note>
            Det är klart att jag kan se poängen med att svenska statsråd
            och svenska statstjänstemän reser med ett statligt bolag. Men
            vi har också en budget att hålla oss inom. Om vi till exempel
            tar resandet till Bryssel, som är ganska omfattande, måste vi
            i den mån vi inte kan fylla regeringsplanet, för det blir allra
            billigast att resa så, se både till tiden, när vi kan komma fram
            med det ena eller andra alternativet, och till kostnaden. Då har
            det varit så, det vet jag själv som tidigare flitig
          </note>
          <note>
            Brysselresenär, att SAS inte har varit billigast.
          </note>
          <note>
            Kapitalbildningen i samhället
          </note>
          <note type="speaker">
            Anf. 27 FREDRIK REINFELDT (m):
          </note>
          <note>
            Herr talman! Det är med stigande förvåning jag noterar att regeringen
            och Socialdemokraterna låter frågor om uppskrivna saldomål och
            buffertar komma fram i debatten via läckor till pressen. Dessutom
            låter man LO gå före och definiera idéer om stora LO-
          </note>
          <note>
            fonder utan att regeringen egentligen kommenterar detta.
          </note>
          <note>
            Jag vill hävda att frågorna egentligen inte hänger ihop med eurofrågan
            på det sätt som den nu ofta beskrivs. Jag vill också hävda att
            kapitalbildningen i samhället kan ske antingen inom den offentliga
            eller den privata sfären. Skriver man upp saldomålen för mycket
            påverkar det balansen. Jag vill dessutom hävda att lägger man
            enorma summor i särskilda fonder, som åtminstone av LO beskrivs
            som godispåsar, skadar det tillväxtförutsättningarna i samhället
            och i ekonomin.
          </note>
          <note>
            Jag vill därför fråga Gunnar Lund om han instämmer eller har
            en annan uppfattning om detta.
          </note>
          <note type="speaker">
            Anf. 28 Statsrådet GUNNAR LUND (s):
          </note>
          <note>
            Herr talman! Det vi för närvarande diskuterar i den arbetsgrupp
            som Fredrik Reinfeldt hänvisar till, en arbetsgrupp mellan det
            socialdemokratiska partiet och LO, är någonting som jag tror upptar
            väldigt många, borde egentligen uppta alla, nämligen hur vi skapar
            tillräckliga marginaler och reserver i den ekonomiska politiken.
            Det vill jag påstå är en diskussion som är relevant vare sig man
            ska gå med i en valutaunion eller inte.
          </note>
          <note>
            Jag skulle nog inom parentes vilja notera att jag tror att man
            inte minst från moderat håll ska vara noga med att ta en sådan
            diskussion på allvar så att man rustar sig med de nödvändiga marginalerna
            i den ekonomiska politiken och inte unnar sig långtgående skattesänkningar
            exempelvis när den ekonomiska situationen egentligen inte tillåter
            det.
          </note>
          <note>
            Det är en sådan diskussion vi för. Jag räknar med att den ska
            leda fram till resultat, resultat som också ska kunna vinna en
            bred enighet utöver vad som sker inom den här arbetsgruppen.
          </note>
          <note type="speaker">
            Anf. 29 FREDRIK REINFELDT (m):
          </note>
          <note>
            Herr talman! Vi noterar denna ödmjukhet. Dessa samtal förs mellan
            arbetarrörelsens två "ben". Det socialdemokratiska partiet har
            alltså inte egen majoritet i Sveriges riksdag, därför är det med
            viss nödvändighet som man påpekar att man inte tror att det den
            här gruppen kommer sams kring kan bli allas mening bara så där
            automatiskt.
          </note>
          <note>
            Problemet är - jag återkommer till min grundfråga
          </note>
          <note>
            - att detta inte sker i tysta rum där vi inte får reda på någonting.
            Det är väldigt mycket läckage just nu.
          </note>
          <note>
            Senast i dag var det i Aftonbladet, och andra tidningar refererar
            ständigt dessa samtal. LO hade en egen presskonferens häromdagen
            och pratade om stora godispåsar som skulle motsvara 10 % av BNP
            2030.
          </note>
          <note>
            Det handlar om enorma summor och påverkar förutsättningarna för
            kapitalbildningen i samhället. Inför detta noterar vi att regeringen
            är mycket tyst.
          </note>
          <note>
            Jag tycker att jag möjligen fick besked i den första frågan,
            att detta inte har med euroomröstningen att göra.
          </note>
          <note>
            Jag tycker kanske inte att den här regeringen är benägen att
            peka finger åt Moderaterna eller något annat parti och hävda att
            man just nu är bättre på budgetbalans än andra, men jag väntar
            på svaret när det gäller synen på kapitalbildning. Det är ett
            viktigt besked, förutom att vi inte blandar ihop detta för mycket
            med eurofrågan.
          </note>
          <note type="speaker">
            Anf. 30 Statsrådet GUNNAR LUND (s):
          </note>
          <note>
            Herr talman! Som jag sade inledningsvis är utgångspunkten att
            detta är en diskussion som vi givetvis måste föra i en bredare
            krets. Men det är fullt rimligt att vi har börjat som vi har gjort.
            Vi diskuterar förslag och tänkande som har kommit fram från LO:s
            sida och bildar oss en uppfattning om det.
          </note>
          <note>
            Jag tror att många delar uppfattningen att ska vi träda in i
            en valutaunion - men även om vi stannar utanför - har vi av en
            lång rad skäl anledning att genom den ekonomiska politiken utrusta
            oss med rejäla reserver. Och finanspolitiken kommer att spela
            en mycket betydelsefull roll om vi träder in och deltar i den
            gemensamma valutan. Då behöver vi den här typen av reserver. Och
            det handlar inte om, som Fredrik Reinfeldt tycks anta, några oerhört
            långtgående förslag. Det handlar om att stärka statsfinanserna,
            och det handlar om att utrusta oss med ytterligare budgetmarginaler.
            Det tror jag är en klok politik under alla omständigheter.
          </note>
          <note>
            Nya sjuklöneförslaget
          </note>
          <note type="speaker">
            Anf. 31 MARIA LARSSON (kd):
          </note>
          <note>
            Herr talman! Jag har en fråga till arbetsmarknadsminister Hans
            Karlsson. Dessutom har jag lite hälsningar från Småland. Jag har
            fått väldigt många samtal och mejl från oroliga företagare. De
            oroas över regeringens förslag till nytt sjuklönesystem där arbetsgivaren
            ska stå för 25 % av kostnaden under hela sjuklöneperioden. Jag
            skulle vilja säga att det nästan kokar hos den här kategorin.
            Många säger: Jag är beredd att kasta in handduken, för jag har
            inte några marginaler. Eller också får vi rationalisera så att
            vi inte är så beroende av personal.
          </note>
          <note>
            Min fråga till Hans Karlsson är om ministern är beredd att försämra
            för landets företagare genom att lägga fram ett sådant här sjuklöneförslag.
          </note>
          <note type="speaker">
            Anf. 32 Statsrådet HANS KARLSSON (s):
          </note>
          <note>
            Herr talman! Det är riktigt att vi planerar för en proposition
            enligt vilken en del av sjukpenningen ska betalas direkt av den
            enskilde arbetsgivaren mot att arbetsgivaravgiften sänks med motsvarande,
            naturligtvis för hela arbetsgivarkollektivet som ett genomsnitt.
            Därmed blir det inte en högre kostnad för arbetsgivarkollektivet.
          </note>
          <note>
            Dessutom planerar vi för att i ett sådant system göra ett undantag
            för små företag därför att risken är uppenbar att ett litet företag
            får för höga kostnader om många blir sjuka samtidigt.
          </note>
          <note>
            Vidare är det nog så att de mindre företagen och också företag
            i det privata näringslivet regelmässigt har lägre sjuklönekostnader
            än vad till exempel många kommuner har. Det gör, skulle jag gissa,
            att arbetsgivarkollektivet på den privata sidan inte gör några
            stora förluster. Det blir de som har varit bra på att klara sjuktalen
            som vinner på detta. De som är dåliga på att klara det kommer
            att få högre kostnader, vilket är avsikten. De ska stimuleras
            att göra någonting mer för att få ned sjuktalen.
          </note>
          <note type="speaker">
            Anf. 33 MARIA LARSSON (kd):
          </note>
          <note>
            Herr talman! Det är givetvis så att det, när kostnaden i större
            utsträckning ska läggas över från statsbudgeten till arbetsgivarsidan,
            blir arbetsgivarna som får betala. Om man sedan väljer att göra
            ett undantag för de små företagarna är det bra för dem. Men det
            uppstår tröskeleffekter som gör att företagare verkligen kommer
            att tänka sig ytterst noga för innan ytterligare en person anställs.
          </note>
          <note>
            Jag vet många svenska företagare som vill vara kvar i det här
            landet men de vill ha lika konkurrensvillkor som företagare i
            omgivande länder har. Här handlar det faktiskt om att kostnader
            kommer att vältras över - alltså om ökade kostnader för arbetsgivarkollektivet,
            för dem som skapar jobben i vårt land.
          </note>
          <note>
            Vi befinner oss i en situation där antalet nyföretagare minskar
            med 6 000 varje år och där vi har en lika låg nivå på antalet
            företag totalt som vi hade under lågkonjunkturen i början av 1990-talet
            - i sig en oroande utveckling. Jag befarar att den ytterligare
            förstärks om ett sådant här förslag läggs fram.
          </note>
          <note>
            Avser ministern att göra en ordentlig konsekvensanalys av hur
            utfallet i form av nya arbetstillfällen alternativt ökad arbetslöshet
            blir när ett sådant här förslag läggs fram?
          </note>
          <note type="speaker">
            Anf. 34 Statsrådet HANS KARLSSON (s):
          </note>
          <note>
            Herr talman! Det borde vara en gemensam angelägenhet i samhället
            att vi kan minska sjuktalen. Det är viktigt för människor och
            det är viktigt för företagandet, för näringslivet. Jag föreställer
            mig att det är viktigt också för det enskilda företaget att ha
            låga kostnader i samband med sjukskrivningar eller i samband med
            hälsoläget på företaget. Det kan inte vara en bra situation att
            ha många långtidssjukskrivna, utan det måste vara i företagets
            eget intresse att minska sjukskrivningarna. Så tror jag att det
            i de allra flesta fall också är.
          </note>
          <note>
            Jag håller med Maria Larsson om att man, om man ska göra ett
            undantag för småföretag, också måste försöka eliminera risken
            för att just tröskeleffekter uppstår som inte är bra. Den problematiken
            bearbetar vi just nu när vi jobbar med frågan i departementet.
          </note>
          <note>
            Effekterna av maxtaxan
          </note>
          <note type="speaker">
            Anf. 35 CLAES-GÖRAN BRANDIN (s):
          </note>
          <note>
            Herr talman! Jag har en fråga till ungdomsminister Lena Hallengren.
          </note>
          <note>
            Under den senaste veckan har det förts en debatt om effekterna
            av maxtaxan. Vi vet alla här hur vissa klagade på maxtaxan när
            den infördes. Det påstods att den skulle skada kvaliteten i barnomsorgen.
            Det är därför som jag har en fråga till Lena Hallengren: Vad har
            maxtaxan egentligen inneburit för kvaliteten i barnomsorgen?
          </note>
          <note>
            Anf. 36 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Jag vet inte om det är i egenskap av ungdomsminister
            eller kanske snarare i egenskap av förskoleminister som jag ska
            svara men jag svarar gärna.
          </note>
          <note>
            När det gäller maxtaxan har det förts mycket resonemang och diskussioner.
            Inte minst har det också, skulle jag vilja säga, florerat fördomar
            och förutfattade meningar om att maxtaxan inte fullt ut varit
            finansierad. På många håll har man varit ganska övertygad om att
            kvaliteten har försämrats. Naturligtvis tycker jag att det är
            roligt och glädjande att kunna konstatera att så inte har varit
            fallet.
          </note>
          <note>
            Hela syftet med maxtaxan handlar om att barnfamiljer inte ska
            betala en alltför stor del av sin disponibla inkomst till barnomsorgs-
            och förskoleavgifter.
          </note>
          <note>
            Inte heller ska man som barn stängas ute på grund av föräldrarnas
            ekonomiska situation, och så är inte längre läget.
          </note>
          <note>
            Vi kan konstatera att närvarotiderna inte har ökat, att barngruppernas
            storlek inte har ökat och att personaltätheten inte har minskat.
            Men avsikten med maxtaxan, det vill jag betona, var ju inte att
            öka personaltätheten eller att minska barngrupperna. Kvaliteten
            är dock bibehållen, och de ekonomiska vinsterna för barnfamiljerna
            har varit mycket stora. Det tycker jag är glädjande.
          </note>
          <note>
            Bildkonstnärernas situation
          </note>
          <note type="speaker">
            Anf. 37 EVA ARVIDSSON (s):
          </note>
          <note>
            Herr talman! Regeringens omsorg om konstnärerna visades för några
            dagar sedan då en kartläggning av konstnärernas trygghetssystem
            presenterades - ett framsynt arbete som ökar kunskapen om konstnärernas
            särställning och utsatta situation. Vid kartläggningen lyftes
            kulturarbetsförmedlingen Af Kultur fram som ett föredöme med sitt
            konstnärsfackliga inflytande via kulturarbetardelegationen och
            de regionala samrådsgrupperna inom AMS.
          </note>
          <note>
            Af Kultur ska enligt riksdagsbeslut ta särskilda hänsyn till
            konstnärernas yrkesspecifika villkor, och den arbetsförmedlande
            verksamheten ska anpassas till de förutsättningar som finns på
            området. Nu frångår man detta.
          </note>
          <note>
            Af Kultur presenterar nu en ny rikstäckande organisation som
            väcker stor oro framför allt bland bildkonstnärerna. KRO, Konstnärernas
            Riksorganisation, uppskattar att ca 1 700 bildkonstnärer kommer
            att drabbas mycket negativt av den nya organisationen.
          </note>
          <note>
            Vilka åtgärder tänker kulturministern vidta för att bildkonstnärerna
            inte ska drabbas av Af Kulturs organisationsförändring?
          </note>
          <note>
            Anf. 38 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Jag instämmer i Eva Arvidssons beskrivning. Bildkonstnärernas
            situation är dokumenterat svår. Bildkonstnärerna är en av de mest
            utsatta konstnärsgrupperna. Det är därför som vi har tillsatt
            en utredning, vilken nyligen avlämnat sitt betänkande som vi nu
            ska skicka ut på remiss och som så snart som möjligt ska resultera
            i en proposition där vi föreslår ytterligare åtgärder för att
            stötta bildkonstnärerna.
          </note>
          <note>
            En del i stöttandet av konstnärsgrupperna är ombildningen inom
            AMS. Det innebär att vi kommer att ha särskilda kulturarbetsförmedlingar
            som arbetar med att stötta alla konstnärsgrupper. Vi följer mycket
            nära introduktionen av denna nya organisation, som det finns höga
            förväntningar på. Uppenbarligen finns det också en oro bland bildkonstnärerna.
            Vi kommer naturligtvis att följa upp detta för att se om det finns
            någon grund för denna oro.
          </note>
          <note>
            När det gäller regeringens beslut om de avgränsningskriterier
            som ska gälla inom denna nya organisation utgår vi självfallet
            från att regeringens beslut följs av alla myndigheter.
          </note>
          <note type="speaker">
            Anf. 39 EVA ARVIDSSON (s):
          </note>
          <note>
            Herr talman! Jag är glad över svaret och känner mig nu betydligt
            lugnare. Jag vill understryka vikten av att det blir en ökad samverkan
            mellan politikområdena. Inte minst vill jag lyfta fram kulturens
            betydelse för hälsan. I stället för att omskola konstnärer till
            yrken inom vården kan man ta till vara deras yrkeskunskap och
            låta dem verka i vården och omsorgen.
          </note>
          <note>
            Textning av TV-program
          </note>
          <note type="speaker">
            Anf. 40 LENNART KOLLMATS (fp):
          </note>
          <note>
            Herr talman! Även jag har en fråga till kulturministern.
          </note>
          <note>
            I sändningstillståndet för Sveriges Television framgår beträffande
            programtextning att minst 50 %
          </note>
          <note>
            av sändningstiden för förstagångssändningar med svenskt ursprung
            bör vara textad vid utgången av tillståndsperioden.
          </note>
          <note>
            Så långt är det bra, och det bör finnas möjlighet att öka den
            tiden efter 2005.
          </note>
          <note>
            Nu presenterar SVT en redovisning som pekar på att man förra
            året nådde 43 % vilket förefaller imponerande. Men vid den närmare
            granskning visade det sig att procenten är räknad på det totala
            antalet ursprungstimmar minus sändningar från SVT 24 och
          </note>
          <note>
            SVT Morgon.
          </note>
          <note>
            Min fråga är: Delar kulturministern SVT:s tolkning att man kan
            räkna bort ett antal program för att få upp procenten i jämförelse
            med vad sändningstillståndet medger?
          </note>
          <note>
            Anf. 41 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Jag kan tyvärr inte ge ett rakt svar på
          </note>
          <note>
            Kollmats fråga. Jag känner inte till den redovisningen, utan
            jag får sätta mig in i den. Det viktiga är dock att Granskningsnämnden,
            den särskilda myndighet som vi har, som har i uppdrag att kontrollera
            att public service-företagen följer och efterlever det vi har
            beslutat om i denna kammare och som regeringen har fattat beslut
            om när sändningstillstånden.
          </note>
          <note>
            Jag ska närmare sätta mig in i den här frågan.
          </note>
          <note type="speaker">
            Anf. 42 LENNART KOLLMATS (fp):
          </note>
          <note>
            Herr talman! Det är public service-rapporten för
          </note>
          <note>
            2002 som jag hänvisar till. Det är en tolkning av vad regeringen,
            precis som kulturministern säger, själv har bestämt. Det var därför
            jag var intresserad av kulturministerns egen synpunkt på detta.
            För mig, och jag tror att det delas av kulturministern, är det
            viktigt att funktionshindrade har möjlighet att ta del av utbudet
            i SVT, inte minst därför att TV-tittandet ofta har en social funktion;
            man ser tillsammans. Då känns det givetvis mycket viktigt att
            även hörselskadade ska kunna vara med i den gemenskapen genom
            de tekniska möjligheter som finns.
          </note>
          <note>
            I går kväll såg jag till min stora glädje att Operan till och
            med textade operan trots att den var svenskspråkig. Det är ett
            led i tillgängligheten. Men det verkar på mig som om SVT har så
            bråttom att köra i gång så många program som möjligt att man glömmer
            sitt ansvar för funktionshindrade.
          </note>
          <note>
            Anf. 43 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! I det public service-beslut som togs i denna kammare
            höjdes ambitionsnivån just för att göra särskilt public service-televisionen
            tillgängligare för människor med olika typer av funktionshinder.
          </note>
          <note>
            Det är en viktig del i sändningstillstånden. Vi ska inte från
            politiskt håll gå in och styra hur SVT eller Utbildningsradion
            lever upp till dessa sändningstillstånd, utan det är Granskningsnämndens
            uppdrag.
          </note>
          <note>
            Jag ska ändå repetera det här avsnitt i public service-rapporten,
            eftersom jag inte kommer ihåg det.
          </note>
          <note>
            Det var lite nytt för mig när Kollmats berättade om det. Är det
            så att de inte sköter sig, om Granskningsnämnden finner att de
            tolkar sitt uppdrag på ett sätt som inte är korrekt, antar jag
            att det kommer att leda till att SVT bättrar sig eller att vi
            som har att fatta beslut om nästa public service-period formulerar
            oss tydligare.
          </note>
          <note>
            Studenternas a-kassa
          </note>
          <note>
            Anf. 44 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Herr talman! Jag har en fråga till Hans Karlsson, och det gäller
            studenternas a-kassa.
          </note>
          <note>
            Studerande som gör längre studieuppehåll kan inte längre få a-kassa.
            Det är innebörden av en dom i kammarrätten. Tidigare kunde studenter
            som gjorde studieuppehåll på minst sex månader få a-kassa om man
            uppfyllde villkoren i övrigt, det vill säga att stå till arbetsmarknadens
            förfogande och så vidare. I
          </note>
          <note>
            fortsättningen kommer man att kunna få a-kassa bara om man definitivt
            avslutat sina studier eller gör ett ferieuppehåll på mer än 45
            dagar. Kammarrätten har naturligtvis bara fastställt de regler
            som finns; akassan har tidigare gjort en annan bedömning. Men
            nu är det på det här viset.
          </note>
          <note>
            Jag undrar om Hans Karlsson har någon möjlighet att ändra på
            de regler som finns.
          </note>
          <note type="speaker">
            Anf. 45 Statsrådet HANS KARLSSON (s):
          </note>
          <note>
            Herr talman! Jag får nog säga till Helena Hillar
          </note>
          <note>
            Rosenqvist att jag blir svaret skyldig. Det där måste jag sätta
            mig in i, jag måste läsa på och fundera igenom detta. Så det ber
            jag att få återkomma till.
          </note>
          <note>
            Anf. 46 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Herr talman! Det där lät hoppfullt. Det innebär att jag kanske
            kan skicka med ett ord på vägen. Det som jag har emot detta är
            att man utestänger unga människor och dem som vill studera i vuxen
            ålder att varva studier och arbete. Man försvårar det. Vi vill
            ju annars väldigt gärna uppmuntra det livslånga lärandet.
          </note>
          <note>
            Självklart ska man kunna varva studier och arbete.
          </note>
          <note>
            Det kan också innebära vissa tider av arbetslöshet. De som har
            jobbat tidigare och uppfyller villkoren för akassa bör i övergångsperioder
            kunna få det också i fortsättningen. Annars missar vi det här
            målet.
          </note>
          <note>
            Fler förskollärare
          </note>
          <note type="speaker">
            Anf. 47 OWE HELLBERG (v):
          </note>
          <note>
            Herr talman! Jag har en fråga till Lena Hallengren.
          </note>
          <note>
            I många kommuner är barngrupperna alldeles för stora i förskolan
            oavsett maxtaxediskussionen eller inte. För få vuxna gör att barnen
            inte blir sedda eller att problem inte upptäcks i tid. Det gäller
            allt från talsvårigheter till motoriska problem. Det gör att skolgången
            blir svårare för de här barnen.
          </note>
          <note>
            Regeringen har lovat flera tusen nya förskollärare under den
            här mandatperioden. Det här skulle göra att barngrupperna blev
            mindre och att alla barn blev sedda och uppmärksammade på ett
            bättre sätt.
          </note>
          <note>
            Min fråga till ministern blir: Vad tänker ministern göra för
            att löftet förverkligas?
          </note>
          <note>
            Anf. 48 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Jag delar Owe Hellbergs uppfattning. Våra förskolor
            har överlag en väldigt bra kvalitet och professionell personal.
            Jag tror att de allra flesta föräldrar känner sig trygga när de
            lämnar sina barn på förskolan. Men det är riktigt att vi har fått
            för stora barngrupper. Vi har fått en för låg personaltäthet.
            Det har stabiliserat sig efter 90-talets nedskärningar. Det är
            därför som vi socialdemokrater i regeringen i samarbete med Vänsterpartiet
            och Miljöpartiet har fattat ett beslut om att under mandatperioden
            tillföra resurser som motsvarar de tusentals nya lärare som Owe
            nämner, nämligen 6 000 nya förskollärare, barnskötare och andra
            vuxna. Jag tycker att det är en väldigt viktig målsättning, och
            den ska förverkligas under mandatperioden. Owe och jag och Miljöpartiet
            får gemensamt se till att det också blir så. Men med ekonomin
            ser det just nu inte riktigt så positivt ut som vi skulle önska.
            Men det står väldigt högt upp på prioriteringsordningen, det kan
            jag garantera.
          </note>
          <note type="speaker">
            Anf. 49 OWE HELLBERG (v):
          </note>
          <note>
            Herr talman! Jag har ett förslag till Lena Hallengren. Är det
            inte rimligt att även förskolan får del av de så kallade Wernerssonpengarna,
            att kommunerna får välja om de ska användas i skolan eller i förskolan?
            Det tjänar faktiskt två syften: dels får vi mer personal i förskolan,
            dels får vi kommuner som inte drar ned på personal.
          </note>
          <note>
            Är ministern beredd att stödja ett sådant förslag?
          </note>
          <note>
            Anf. 50 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Jag är naturligtvis inte beredd att i riksdagen
            stödja ett förslag som skulle styra om den stora satsning som
            de 15 000 fler vuxna i skolan innebär. Det är någonting som kommunerna
            räknar med och som man har en långsiktig planering för. Dessa
            tillfaller både grundskola och gymnasium men också fritidshem.
            Jag tror att det är viktigt att de resurserna kan användas där.
            Det är viktigt att vi ser att det behövs ytterligare tillskott,
            och det ska tillfalla förskolan. Där ska vi göra en särskild satsning.
            Annars är risken att det som vi menar ska tillfalla förskolan
            lika väl kan användas i skolan, och då är vi inte säkra på att
            vi uppnår det vi vill.
          </note>
          <note>
            Gemensamt ska vi se till att förskolan får den här satsningen,
            och det ska ske under mandatperioden, förhoppningsvis inte alltför
            sent.
          </note>
          <note>
            Regionala samverkansorgan
          </note>
          <note type="speaker">
            Anf. 51 ULRIK LINDGREN (kd):
          </note>
          <note>
            Herr talman! Dalarna har som en av några regioner fått möjligheten
            att inrätta ett så kallat kommunalt samverkansorgan - kommunförbund
            mellan länets kommuner inklusive landstingskommunen - för att
            driva det regionala utvecklingssamarbetet. Nu har samverkansorganet
            i Dalarna genom sin ordförande
          </note>
          <note>
            Peter Hultqvist känt sig tvingat att skriva till regeringen i
            ett brev daterat den 5 februari och undra lite grann. De utfästa
            ekonomiska medel för det regionala utvecklingsarbetet som organet
            skulle förfoga över blev inte 80 utan 19,6 miljoner. Befogenheterna,
            skriver man, som förutskickades i budgetpropositionen har samverkansorganet
            inte fått. Fortfarande i denna dag har man inte fått något svar
            från regeringen på sin skrivelse från den 5 februari.
          </note>
          <note>
            Den fråga som jag tänkte ställa till vice statsminister Margareta
            Winberg är: Vill du och regeringen egentligen inte ha dessa regionala
            samverkansorgan då behandlingen är så styvmoderlig och vänsterhänt?
          </note>
          <note>
            Anf. 52 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Svaret på den sista frågan är: Naturligtvis vill
            vi det. Det var därför som vi också öppnade den här möjligheten
            i avvaktan på den större -
          </note>
          <note>
            kanske eller förhoppningsvis, vilket man väljer -
          </note>
          <note>
            organisationsförändring som kommer efter den utredning som leds
            av landshövdingen i Västerås. I avvaktan på denna kan man alltså
            göra den här typen av kommunalt samverkansförbund.
          </note>
          <note>
            Beträffande det brev som har kommit in är jag inte ansvarigt
            statsråd. Därför kan jag inte kommentera det. Man brukar alltid
            få svar när man skriver till regeringen, även om det ibland kan
            ta lite tid, så jag är övertygad om att Peter Hultqvist kommer
            att få svar. Jag kan också konstatera att Peter själv sitter i
          </note>
          <note>
            Svegfors utredning, så han kan också där vara med och påverka
            det längre skeendet.
          </note>
          <note type="speaker">
            Anf. 53 ULRIK LINDGREN (kd):
          </note>
          <note>
            Herr talman! Kristdemokraterna var skeptiska till att inrätta
            en fjärde regional nivå med oklara befogenheter. Därtill är den
            inte direktvald. Men nu har vi ju den här möjligheten till ett
            organ för samverkan mellan kommunerna. Då gäller det förstås att
            göra det bästa möjliga av situationen. Men Dalarna har ju inte
            tid att vänta i fyra år innan ansvarsutredningen kommit fram till
            hur det nya offentliga styret i Sverige ska struktureras. I Dalarna
            är man naturligtvis mycket intensivt intresserad av att det blir
            effektivitet och resurser i dag i det regionala utvecklingsarbetet.
            Det är gott och väl att Peter finns med i det här arbetet, också
            som ordförande för samverkansorganet.
          </note>
          <note>
            Kan du, Margareta Winberg, som ändå är vice statsminister, förstå
            frustrationen? Tiden går, man ligger i startblocken men kommer
            inte till skott därför att man inte får något besked om hur det
            ska bli. Man upplever sig bara som en kuliss i väntan på vad och
            när.
          </note>
          <note>
            Anf. 54 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Jag kan visst förstå det. Bakgrunden till utredningen
            och bakgrunden till möjligheten att få bilda den här typen av
            kommunalförbund är att efter det att några län i Sverige hade
            slagits ihop, i Skåne och i Västra Götaland - det gjordes en och
            annan typ av försök i Kalmar och kanske ytterligare något län
            -
          </note>
          <note>
            ville plötsligt alla län göra på ett nytt sätt. Det var naturligtvis
            ganska svårt att tillgodose alla läns krav, och då blev det den
            här lösningen i stället. Jag vill inte kalla det en nödlösning,
            men kalla det en övergångslösning i väntan på något annat. Det
            är klart att övergångslösningar alltid har en tendens att också
            bli lite grann av provisorium, och då kan man känna frustration.
            Det förstår jag fuller väl.
          </note>
          <note>
            Jag hoppas att brevsvaret, som jag för övrigt kan skynda på efter
            denna påstötning, ska kunna klargöra vad det är som är konstigt
            i frågan.
          </note>
          <note>
            Abortlagstiftningar inom EU
          </note>
          <note type="speaker">
            Anf. 55 TINA ACKETOFT (fp):
          </note>
          <note>
            Herr talman! Jag har en fråga till vice statsminister tillika
            jämställdhetsminister Margareta Winberg.
          </note>
          <note>
            Som folkpartist är jag per definition för EU, ett
          </note>
          <note>
            EU som ska bygga på de mänskliga rättigheterna.
          </note>
          <note>
            Men det är tydligt att de mänskliga rättigheterna inte omfattar
            våra så kallade reproduktiva rättigheter.
          </note>
          <note>
            Kvinnors rätt till abort är tydligen väldigt mycket en hälsofråga
            och en religionsfråga, inte en mänsklig rättighet.
          </note>
          <note>
            Sedan 1993 är det förbjudet med abort i Polen,
          </note>
          <note>
            Portugal, Malta, Nordirland. Det finns ett antal länder inom
            EU som alla har en mycket svår hållning vad gäller abortlagstiftning.
          </note>
          <note>
            Det är möjligt att jag är fördomsfull, men jag misstänker att
            om männen hade blivit oönskat gravida hade aborträtten säkert
            hamnat under begreppet mänskliga rättigheter. Därför skulle jag
            vilja fråga jämställdhetsministern vad hon anser om detta och,
            om hon håller med mig, hur hon agerar på EU-plan.
          </note>
          <note>
            Anf. 56 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Jag delar Tina Acketofts oro i de här frågorna.
            Problemet har egentligen sin grund i de gamla motståndarna till
            kvinnors reproduktiva hälsa, det vill säga ledningen för Vatikanen
            och vissa fundamentalistiska stater. Till detta kan man nu också,
            tyvärr, lägga USA. Det första Bush gjorde när han blev president
            var nämligen att dra in anslagen för de nationella och internationella
            organisationer som arbetar med kvinnors ställning, inklusive kvinnors
            reproduktiva hälsa. Det har vållat mycket bekymmer, inte minst
            i tredje världen. Det har också lett till att vissa strömningar
            som också tidigare fanns inom EU
          </note>
          <note>
            och i de nya länderna har fått ökad legitimitet, anser de, på
            grund av USA:s svängning i frågan.
          </note>
          <note>
            Vad vi gör nu är att vi försöker hitta allierade som står på
            den nordiska modellens sida. Vi jobbar med detta gentemot andra
            länder. Vi försöker också motarbeta en ny kvinnokonferens tio
            år efter FN:s kvinnokonferensens 1995, därför att det vore ett
            stort bakslag för världens kvinnor.
          </note>
          <note type="speaker">
            Anf. 57 TINA ACKETOFT (fp):
          </note>
          <note>
            Herr talman! Det så kallade framtidskonventet verkar ha glömt
            bort jämställdheten i den text som tagits fram. Det är möjligt
            att jag börjar bli lite paranoid här, men kan det bero på att
            framtidskonventet utgjordes av 10-20 % kvinnor?
          </note>
          <note>
            Vi har ju faktiskt ett gemensamt regelverk som vi skulle kunna
            ta till för de mänskliga rättigheterna, som de definieras av FN.
            Jag tycker fortfarande att det är märkligt att man inte kan lägga
            tillräcklig tyngd bakom detta.
          </note>
          <note>
            Jag skulle igen vilja höra vad vår jämställdhetsminister från
            svenskt håll gör för att ta itu med denna fråga.
          </note>
          <note>
            Anf. 58 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! I framtidskonventet har arbetet med jämställdhetsfrågor
            varit oerhört trögt. Där har Sverige drivit på. Lena Hjelm-Wallén,
            som är regeringens representant och 1 av 14 % kvinnor i konventet,
            har drivit på. Vi är inte alls säkra på att vi har nått ända fram.
          </note>
          <note>
            I förrgår skrev jag tillsammans med min danska och min finska
            kollega ett brev som ska användas i förhandlingar med ledningen
            för konventet, så vi försöker faktiskt på olika sätt att driva
            på.
          </note>
          <note>
            När det gäller att se det som mänskliga rättigheter stöter det
            på patrull just av de skäl som jag tidigare tog upp: därför att
            man då inkluderar områden som är så kontroversiella för vissa
            länder, och numera tyvärr också för USA.
          </note>
          <note>
            Granskning av livförsäkringsbolagen
          </note>
          <note type="speaker">
            Anf. 59 AGNETA RINGMAN (s):
          </note>
          <note>
            Herr talman! Jag har en fråga till biträdande finansminister
            Gunnar Lund.
          </note>
          <note>
            De senaste dagarna har kritiken mot livförsäkringsbolagen varit
            hård. Man kan säga att vi upplever något av en förtroendekris
            på det här området.
          </note>
          <note>
            Finansinspektionen har tidigare varnat för att ett antal livbolag
            kommer att få svårt att klara sina åtaganden gentemot försäkringstagarna.
            Det har också framkommit en del tvivelaktiga internaffärer.
          </note>
          <note>
            Hur ser biträdande finansministern på den uppkomna situationen,
            och vad gör regeringen för att hantera förtroendekrisen hos livbolagen?
          </note>
          <note type="speaker">
            Anf. 60 Statsrådet GUNNAR LUND (s):
          </note>
          <note>
            Herr talman! Det första jag vill säga är att ingen enskild försäkringstagare
            ska oroa sig. Försäkringsbolagen är ansträngda men de är solventa,
            det vill säga att de har tillräckligt med kapital för att täcka
            sina åtaganden.
          </note>
          <note>
            Jag har också noterat den kritik och den debatt som förekommit
            kring livbolagen de senaste månaderna. Det har kretsat kring den
            information de ger, deras svårigheter att skilja mellan försäkringstagare
            och aktieägare. Jag tycker därför att tiden är kommen att ge ett
            uppdrag till Finansinspektionen att före sommaren mer grundligt
            och systematiskt granska livbolagen i en rad avseenden. Jag tänker
            föreslå regeringen att lämna Finansinspektionen ett sådant uppdrag.
          </note>
          <note type="speaker">
            Anf. 61 AGNETA RINGMAN (s):
          </note>
          <note>
            Herr talman! Jag tycker naturligtvis att det är viktigt att inte
            försäkringstagarna blir lidande och förlorar pengar i framtiden.
          </note>
          <note>
            Anser biträdande finansministern att de här åtgärderna kommer
            att räcka eller kan vi förmoda att det kommer att behövas ännu
            fler åtgärder i framtiden?
          </note>
          <note type="speaker">
            Anf. 62 Statsrådet GUNNAR LUND (s):
          </note>
          <note>
            Herr talman! Vi får börja med detta i det korta perspektivet
            och se vad det ger. Det kan ju komma förslag ur den granskningen
            som vi sedan får anledning att omsätta i praktiken.
          </note>
          <note>
            Men jag tror att vi också behöver göra en grundligare översyn
            av lagstiftningen på det här området och av de bolagsformer som
            försäkringsrörelserna bedrivs i. Det är för att se till att man
            i framtiden ska kunna hålla en rågång mellan vad som å ena sidan
            är försäkringstagares intressen och skyldigheter och vad som å
            andra sidan är aktieägarnas.
          </note>
          <note>
            Babybio och åldersgränser
          </note>
          <note>
            Anf. 63 LENA ADELSOHN LIL-
          </note>
          <note type="speaker">
            JEROTH (m):
          </note>
          <note>
            Herr talman! Jag ska ställa en fråga till kulturminister Marita
            Ulvskog. Det är ju så att det sedan några år tillbaka finns något
            som kallas babybio på olika håll i Sverige, på dagtid, för föräldralediga
            mammor och pappor. Det har blivit väldigt populärt, för det att
            svårt att ta med sig baby och barnvagn på ordinarie bioföreställningar.
            På de här speciella babyföreställningarna, har jag lärt mig, är
            ljudet lägre. Det är även paus inlagd för blöjbyte och matning.
          </note>
          <note>
            I en av morgonens tidningar kunde vi läsa en intervju med Biografbyråns
            chef Gunnel Arrbäck, där hon konstaterar att det här med babybio
            faktiskt kan vara olagligt. Det kan möjligen också stoppas. Det
            handlar nämligen om åldersgränser här. Det gäller ju många filmer
            som visas i dag. Inte ens nyfödda barn i vagn kommer in på barnförbjudna
            filmer.
          </note>
          <note>
            Lagen är glasklar, säger chefen för Biografbyrån.
          </note>
          <note>
            Men hon konstaterar samtidigt att den här lagstiftningen borde
            ses över. Det är 15 år sedan sist, och mycket har ju hänt. Därför
            undrar jag, och vill fråga kulturministern, om inte även hon tycker
            att lagstiftningen bör ses över och att de här konsekvenserna
            är orimliga.
          </note>
          <note>
            Anf. 64 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Jag vill först säga att jag tycker att det är ett
            bra initiativ, en bra verksamhet, med bebisbio. Jag tror att det
            betyder mycket för mammor och pappor som är hemma med sina små
            barn. De filmer som enligt gällande lagstiftning kan komma i fråga
            är ju sådana som är barntillåtna eller tillåtna från sju år.
          </note>
          <note>
            Det innebär ju inte att det bara är barnfilmer som kan förekomma
            och visas på bebisbio. Biografbyrån, som ju Gunnel Arrbäck är
            chef för, bedömer en film utifrån om innehållet skulle kunna vålla
            barn i en aktuell åldersgrupp psykisk skada, inte utifrån vilken
            behållning olika åldersgrupper kan ha av olika filmer. Det är
            också den grund som bebisbion bygger på.
          </note>
          <note>
            Anf. 65 LENA ADELSOHN LIL-
          </note>
          <note type="speaker">
            JEROTH (m):
          </note>
          <note>
            Herr talman! De här filmerna riktas ju inte till barnen utan
            till föräldrar som vill kunna komma in.
          </note>
          <note>
            Barnen ligger som sagt och sover och är ganska små.
          </note>
          <note>
            Det oroar mig att man allt oftare, både i och utanför offentliga
            lokaler, kan se skyltar där det står
          </note>
          <note>
            "Barnvagnar undanbedes" och att det också på flera håll blir
            irritation över barn som låter och gråter. Det här är naturligtvis
            inte bara en politisk fråga.
          </note>
          <note>
            Vi vill ju att det ska födas fler barn. Att man vill ha barn
            är ett tecken på framtidstro. Men just biobesök är en sådan sak
            som många föräldrar tvingas avstå, för det känns kanske lite lyxigt
            att anlita barnvakt bara för att gå på bio.
          </note>
          <note>
            Jag hoppas i alla fall att kulturministern tar till sig frågan
            och att det så småningom blir en översyn när det handlar om den
            här lagstiftningen. Den här formen av tolkningar ger ett löjets
            skimmer, tycker jag i alla fall, över alltihop.
          </note>
          <note>
            Anf. 66 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Jag vill bara helt kort säga att jag som sagt tycker
            att det är en bra verksamhet för föräldrarna. Det är inte så att
            lagstiftningen, den befintliga lagstiftningen, innebär att de
            tvingas sitta och titta bara på småbarnsfilmer. Bebisbion kan
            visa rätt mycket film även inom gällande lagstiftning.
          </note>
          <note>
            Handelseffekter vid EMU-inträde
          </note>
          <note type="speaker">
            Anf. 67 SVEN BERGSTRÖM (c):
          </note>
          <note>
            Herr talman! EMU-debatten börjar ju komma i gång på allvar, och
            i takt med att den har startat har också den EMU-kritiska opinionen
            vuxit. Det är ju glädjande för alla oss som tycker att vi ska
            slå vakt om möjligheterna att ha kvar makten över räntan och penningpolitiken
            via en egen riksbank och inte skrota kronan till förmån för euron.
          </note>
          <note>
            I en tidningsartikel häromdagen använde den ansvarige ministern
            Gunnar Lund ett av ja-sidans paradargument, att handeln mellan
            länder ökar så mycket om vi går med i EMU. Samtidigt publicerade
            tidningen Affärsvärlden i samma veva en artikel där de hade undersökt
            den där saken. Den visade att från 1 januari
          </note>
          <note>
            1999, när EMU startade, till år 2002 är det tvärtom så att handeln
            inte alls har ökat mellan EMU-länderna.
          </note>
          <note>
            Den ligger ganska stilla. Kan man se någon tendens är det snarare
            att handeln har ökat med länder utanför
          </note>
          <note>
            EMU-kretsen. Jag undrar: Vilket underlag använde
          </note>
          <note>
            EMU-minister Lund när han skrev den här artikeln, så att också
            vi andra kan få del av detta eftersom det är motstående uppgifter?
          </note>
          <note type="speaker">
            Anf. 68 Statsrådet GUNNAR LUND (s):
          </note>
          <note>
            Herr talman! Jag tycker det är bra att det här kommer upp till
            diskussion. Jag är inte alls bergfast säker på det ena eller andra
            resultatet. Det är fyra år vi har att studera. Man ska närma sig
            det där med en viss ödmjukhet.
          </note>
          <note>
            Jag har ändå träffat på en rad studier som visar att det har
            positiva handelseffekter. Jag kan nämna ekonomen Rose, vid något
            av de amerikanska universiteten, tror jag, Richard Layard vid
            London School of
          </note>
          <note>
            Economics och en nyligen publicerad rapport av
          </note>
          <note>
            Inter-American Development Bank. Dessa studier visar entydigt
            att ett inträde i en gemensam valuta har en påtagligt positiv
            effekt på handel, och för övrigt också på investeringsflöden.
          </note>
          <note type="speaker">
            Anf. 69 SVEN BERGSTRÖM (c):
          </note>
          <note>
            Herr talman! Ursäkta, men det förefaller som att de som förordar
            ett EMU-medlemskap i takt med att den EMU-kritiska opinionen växer
            nu tar till alltmer tveksamma argument för att söka styrka sin
            sak. Vid något universitet har någon forskare sagt, säger nu ministern.
            Den här undersökningen är ju handfast och finns redovisad i tidningen
            Affärsvärlden. Jag begär då att EMU-ministern redovisar öppet
            och tydligt vilka undersökningar han baserar detta på så att debatten
            kan föras på en saklig och sansad nivå.
          </note>
          <note>
            Jag är väldigt orolig om den ansvarige EMU-
          </note>
          <note>
            ministern går i spetsen för en debatt som tenderar att bli tveksam
            ur saklig synpunkt. Jag är angelägen om, och jag hoppas också
            att företrädarna för ja-sidan är det, om att vi får en sansad,
            saklig och bra debatt inför EMU-omröstningen. Då är det viktigt
            att man inte använder undersökningar som har ett tveksamt underlag.
            Jag hoppas att EMU-ministern är beredd att redovisa de här undersökningarna
            och i fortsättningen gå i spetsen för en saklig och balanserad
            debatt om
          </note>
          <note>
            EMU-frågan.
          </note>
          <note type="speaker">
            Anf. 70 Statsrådet GUNNAR LUND (s):
          </note>
          <note>
            Herr talman! Det är i allra högsta grad min strävan. Frågeställaren
            högg några fria citat ur en veckotidning som belägg för att det
            skulle ha negativa effekter för handeln. Jag pekade på tre namngivna
            rapporter. Jag ska med nöje skicka över samtliga tre rapporter.
            Det är mycket seriösa forskningsinsatser som har gjorts med detta
            resultat. Jag kommer dessvärre inte ihåg var ekonomen Rose är
            verksam någonstans i USA, men även det ska jag kunna komplettera
            med.
          </note>
          <note>
            Tillämpningen av a-kasseregler
          </note>
          <note type="speaker">
            Anf. 71 LARS LILJA (s):
          </note>
          <note>
            Herr talman! Det här är en fråga till arbetslivsminister Hans
            Karlsson. Det gäller tillämpningen av akassan. Det är lite komplicerat.
            Jag ska försöka exemplifiera så att ni förstår vad jag menar.
            Det handlar om en kvinna. Vi kan kalla henne Marie. Hon är föräldraledig
            från sitt heltidsjobb. Hon blir uppsagd under föräldraledigheten
            och erbjuds ett deltidsjobb.
          </note>
          <note>
            Hon kontrollerar med a-kassan och får ett besked att om hon blir
            uppsagd från sin halvtidstjänst ska hon få behålla a-kassa på
            heltid eftersom föräldrapenningstiden anses överhoppningsbar.
          </note>
          <note>
            När hon sedan, vilket hon fruktade, ett halvår senare blir uppsagd
            från sin halvtidstjänst så har Regeringsrätten i en dom fastställt
            att hon endast har rätt till a-kassan på halvtid. Det här är naturligtvis
            ett bekymmer. Nu undrar jag om arbetslivsminister Hans
          </note>
          <note>
            Karlsson har någon idé om hur vi ska lösa ett sådant problem.
          </note>
          <note type="speaker">
            Anf. 72 Statsrådet HANS KARLSSON (s):
          </note>
          <note>
            Herr talman! Det är ju domstolarna som tolkar våra lagar, men
            regeringen har uppmärksammat den här domen och ingen tycker att
            det är en bra utgång.
          </note>
          <note>
            Därför kommer vi att se över lagstiftningen. Vi jobbar nu på
            att ta fram en departementspromemoria som så småningom ska kunna
            leda fram till en proposition i syfte att förändra lagstiftningen
            så att det där problemet inte kvarstår.
          </note>
          <note type="speaker">
            Anf. 73 LARS LILJA (s):
          </note>
          <note>
            Herr talman! Tack för det svaret. Det var naturligtvis mycket
            glädjande.
          </note>
          <note>
            Låt oss fullfölja exemplet Marie. Vi antar att hon när hon, i
            ett läge där hon arbetar halvtid och är föräldraledig halvtid,
            kommer överens med sin man om att han ska jobba deltid och vara
            föräldraledig deltid -
          </note>
          <note>
            vilket vi ju faktiskt vill. Då riskerar också han att hamna i
            samma situation. Då får frågan plötsligt ett mycket viktigt jämställdhetsperspektiv.
            Jag kan tänka mig att arbetslivsminister Hans Karlsson kan få
            lite hjälp av jämställdhetsminister Margareta Winberg att sätta
            tryck på den här frågan.
          </note>
          <note>
            Släckning av det analoga TV-nätet
          </note>
          <note type="speaker">
            Anf. 74 MARTIN ANDREASSON (fp):
          </note>
          <note>
            Herr talman! Jag har en fråga till Marita Ulvskog.
          </note>
          <note>
            Propositionen om digital-TV väntas hamna på riksdagens bord någon
            av de närmaste dagarna. Min avsikt är inte att föregripa propositionens
            enskilda förslag utan att ta upp en rent principiell fråga.
          </note>
          <note>
            Regeringen väntas i propositionen föreslå att det analoga TV-nätet
            ska släckas senast år 2007. Därefter måste alla ha digitalboxar
            - en box per TV-mottagare
          </note>
          <note>
            - för att alls kunna titta på TV. En digitalbox kostar i dag
            minst 2 000 kr om man inte vill binda sig till en viss distributör.
            Även om priset kommer att falla blir det en jättekostnad för hushållen.
            Min fråga är: Är det verkligen rimligt att staten genom att tvinga
            fram en släckning av det analoga nätet före ett visst datum tvingar
            hushållen till stora utgifter för att alls kunna fortsätta att
            se på TV?
          </note>
          <note>
            Anf. 75 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Teknikutveckling har vi på alla områden. Vi kör
            inte med ånglok längre. Vi har cdspelare i stället för LP-skivor
            och gamla grammofonskivspelare. Även på TV:s område har det skett
            en dramatisk utveckling. All produktion av television sker i dag
            digitalt. I stort sett all satellitdistribution av
          </note>
          <note>
            TV sker i dag digitalt. Det är naturligtvis viktigt att också
            den samhällsägda infrastrukturen - marknätet, som garanterar att
            i princip alla hushåll i Sverige kan få se TV också i framtiden
            - digitaliseras och inte skrotas. Det kommer digital-TV-propositionen
            att handla om.
          </note>
          <note>
            Kostnaderna för de enskilda hushållen ska bli så små som möjligt.
            Det är den fasta ambitionen. Vi kommer att gå annorlunda till
            väga än man har gjort i till exempel USA, där man har valt att
            efter ett visst datum förbjuda försäljning av TV-apparater som
            saknar digitalomvandlare. Vi går en annan och billigare väg.
          </note>
          <note type="speaker">
            Anf. 76 MARTIN ANDREASSON (fp):
          </note>
          <note>
            Herr talman! Digital-TV kommer på bred front.
          </note>
          <note>
            Det är det ingen tvekan om. Men frågan är återigen om det verkligen
            ska vara statens uppgift att tvinga fram detta teknikbyte, eller
            om det kan överlåtas till branschen och konsumenterna. Marita
            Ulvskog nämnde själv exemplet LP-skivor. När vi bytte från
          </note>
          <note>
            LP-skivor till cd-skivor skedde det i den takt som branschen
            och konsumenterna själva avgjorde. Det var inget som staten tvingade
            fram. På samma sätt borde det kunna vara med införandet av digital-TV.
          </note>
          <note>
            Även om Marita Ulvskog säger att kostnaderna för konsumenterna
            ska bli så små som möjligt handlar det sammantaget om mångmiljardbelopp
            för hushållen. Varför ska staten tvinga fram ett teknikbyte som
            borde kunna komma i den takt som branschen och konsumenterna är
            mogna nog att avgöra?
          </note>
          <note>
            Anf. 77 Kulturminister MARITA ULV-
          </note>
          <note>
            SKOG (s):
          </note>
          <note>
            Herr talman! Martin Andreasson tillhör en minoritet i riksdagen
            med sin uppfattning att marknaden ska sköta allt och staten så
            lite som möjligt. Det är fem partier i riksdagen som tycker att
            det är viktigt att även staten har en roll och tar ett ansvar
            när det gäller detta teknikskifte.
          </note>
          <note>
            Från regeringens sida kommer vi tydligt att argumentera för denna
            uppfattning i den proposition som läggs på riksdagens bord nästa
            vecka. Då kommer också Martin Andreasson att få svar på alla sina
            frågor, tror jag.
          </note>
          <note>
            Kvaliteten på fritidshemmen
          </note>
          <note type="speaker">
            Anf. 78 LENNART GUSTAVSSON (v):
          </note>
          <note>
            Herr talman! Jag börjar med tre påståenden:
          </note>
          <note>
            1. Skolbarnomsorgen är en del av utbildningssystemet.
          </note>
          <note>
            2. Fritidshemmen ska tillsammans med skolan utgöra en helhet.
          </note>
          <note>
            3. Skolbarnomsorgen ska, precis som skolan, vara likvärdig för
            alla barn, och alla barn ska ha rätt till plats oavsett klass,
            kön eller ursprung.
          </note>
          <note>
            Det är tre påståenden som jag tror att förskoleoch ungdomsminister
            Hallengren instämmer i. I förra veckan kom Skolverket med en rapport
            där man talade om kvaliteten inom fritids. Min första fråga är:
          </note>
          <note>
            Hur ser ministern på Skolverkets rapport om att kvaliteten på
            fritids är hotad med tanke på barns och ungas behov av en helhet?
          </note>
          <note>
            Anf. 79 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Den rapport som Lennart Gustavsson syftar på tror
            jag egentligen är samma rapport som när man följde upp maxtaxan.
            Den visar att alltfler barn efterfrågar möjligheten att delta
            i fritidshemsverksamheten. Det är väl väldigt positivt. Däremot
            blir närvarotiden för barnen kortare. Man tillbringar alltså kortare
            tid per dag i fritidshem.
          </note>
          <note>
            De 15 000 fler vuxna som finns i skolan kan också tillfalla fritidshemmen,
            men jag tror att få kommuner har utnyttjat möjligheten att anställa
            mer fritidshemspersonal. Frågan är egentligen inte min utan
          </note>
          <note>
            Thomas Östros. Det är klart att vi får titta vidare på detta,
            och jag hoppas att det här var en väckarklocka inte bara för riksdagen
            och regeringen utan också för kommunpolitikerna, som ju faktiskt
            är de som förfogar och bestämmer över hur de så kallade Wärnerssonpengarna
            ska användas - till fritidshemmen också, hoppas jag.
          </note>
          <note type="speaker">
            Anf. 80 LENNART GUSTAVSSON (v):
          </note>
          <note>
            Herr talman! Jag ställde frågan till statsrådet just i hennes
            egenskap av ungdomsminister. Fritidsverksamhet och skolbarnsomsorg
            är ju frågor som rör barnens helhet.
          </note>
          <note>
            Rapporten, som också jag är bekymrad över, visar ju, tvärtemot
            de delar som berör förskolan, att på fritidshemmen växer grupperna
            och personaltätheten minskar. Jag delar uppfattningen att man
            kan använda de här resurserna, de så kallade Wärnerssonpengarna,
            även inom fritidshemmen. Det är bra. Skolverket har i rapporten
            ett förslag som jag skulle vilja ha en kommentar från statsrådet
            Hallengren om. Förslaget är att när kommunerna gör kvalitetsredovisningar
            - som vi är överens om att man ska bli bättre på - ska man få
            in en konsekvensanalys när det gäller barngruppernas storlek och
            personaltätheten. Hur viktigt anser ministern att det är?
          </note>
          <note>
            Anf. 81 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Jag har faktiskt inte tagit ställning till vad jag
            tycker om konsekvensanalys. Jag tror att det inte är helt enkelt
            att tillämpa konsekvensanalys om vi ska se till kvaliteten som
            helhet. Jag menar att kvalitet är mer än gruppstorlek och personaltäthet,
            både i förskola, fritidshem och skola. Kvalitet är något mycket
            mer. Det handlar om den helhet som finns där. Det är klart att
            gruppstorleken i fritidshemmen påverkas. Därför tror jag inte
            att det är helt enkelt att göra en konsekvensanalys, men vi får
            väl återkomma i diskussionen om detta.
          </note>
          <note>
            Kvinnorepresentation i statens bolag
          </note>
          <note type="speaker">
            Anf. 82 GUNNAR ANDRÉN (fp):
          </note>
          <note>
            Herr talman! Jag har en fråga till vice statsministern. Riksdagens
            revisorer har nyligen granskat statens styrning av statens bolag.
            Det framgår att i ett mindretal av företagen har kvinnorna den
            representation som staten själv genom statsministern har förespråkat.
            Jag vill fråga: Hur ska vi lyckas förmå regeringen att leva upp
            till sina egna uttalanden?
          </note>
          <note>
            Anf. 83 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Det är en väldigt viktig fråga som tas upp.
          </note>
          <note>
            När det gäller representationen i styrelser har jag varit ute
            i diskussionen om det privata näringslivet och hur det styrs.
            Vi kan konstatera att det i de börsnoterade bolagens styrelser
            finns 6,3 % kvinnor. I den statliga sfären har vi satt upp ett
            internt mål som innebär att vi under detta år ska nå 40 % kvinnor
            i de statliga bolagsstyrelserna. Vi är i dag uppe i 37 %, så vi
            kommer att nå 40 % innan detta år är slut.
          </note>
          <note>
            Sedan håller vi på att arbeta med ledningen. Styrelser är en
            sak. Men vi vill också på sikt få till stånd en jämn fördelning
            av ledningen, det vill säga helt enkelt generaldirektörer och
            bolagschefer i övrigt, vad de nu kan ha för titel. Där är vi inte
            framme ännu.
          </note>
          <note>
            Men vi arbetar med det också.
          </note>
          <note>
            Abortresor till Sverige
          </note>
          <note type="speaker">
            Anf. 84 CARINA HÄGG (s):
          </note>
          <note>
            Herr talman! Vice statsminister Margareta Winberg har talat om
            att det finns en koalition mellan
          </note>
          <note>
            Bushadministrationen och Heliga Stolen och en del konservativa
            stater när det gäller att arbeta mot kvinnors sexuella och reproduktiva
            rättigheter och inte minst rätten till abort. Där är Sverige oerhört
            tydligt, och jag är väldigt tacksam för den linje som Margareta
            Winberg företräder runtom i vår omvärld.
          </note>
          <note>
            Men jag menar att vi skulle kunna göra en lagändring på hemmaplan
            som skulle kunna stödja detta arbete, nämligen att ge utländska
            kvinnor möjlighet att resa till Sverige och göra abort här på
            samma sätt som svenska kvinnor en gång reste till Polen och gjorde
            abort. Irländska kvinnor reser i dag till England och gör abort,
            och kvinnor från Österrike reser till Holland. Här tycker jag
            att vi skulle kunna göra en konkret insats men också något som
            skulle vara principiellt viktigt.
          </note>
          <note>
            Är Margareta Winberg och regeringen beredd att göra denna lagändring?
          </note>
          <note>
            Anf. 85 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Den här frågan har varit uppe i kammaren tidigare.
            Jag vet inte om det var på grund av det eller om det kom i gång
            tidigare, det kan jag inte säga, men den frågan är i alla fall
            föremål för beredning på Socialdepartementet. Det pågår alltså
            ett arbete.
          </note>
          <note type="speaker">
            Anf. 86 TALMANNEN:
          </note>
          <note>
            Därmed var dagens frågestund slut.
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Skrivelser
          </note>
          <note>
            2002/03:60 Berättelse om verksamheten i Europeiska unionen under
            2002
          </note>
          <note>
            2002/03:83 Sverige i Förenta nationerna
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 mars
          </note>
          <note>
            2002/03:233 av Else-Marie Lindgren (kd) till utbildningsminister
            Thomas Östros (s)
          </note>
          <note>
            Skolskjuts
          </note>
          <note>
            2002/03:234 av Rolf Gunnarsson (m) till försvarsminister Leni
            Björklund (s)
          </note>
          <note>
            Flytten av Swedint till Kungsängen
          </note>
          <note>
            2002/03:235 av Johan Pehrson (fp) till justitieminister Thomas
            Bodström (s)
          </note>
          <note>
            Rattfylleri
          </note>
          <note>
            2002/03:236 av Elizabeth Nyström (m) till statsrådet
          </note>
          <note>
            Ulrica Messing (s)
          </note>
          <note>
            Riksväg 45
          </note>
          <note>
            2002/03:237 av Inger René (m) till statsrådet Ulrica
          </note>
          <note>
            Messing (s)
          </note>
          <note>
            Vägen som tillväxtfaktor i Västra Götaland och i
          </note>
          <note>
            Bohuslän
          </note>
          <note>
            2002/03:238 av Bengt-Anders Johansson (m) till näringsminister
            Leif Pagrotsky (s)
          </note>
          <note>
            Situationen för svenska vin- och spritproducenter
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 18 mars.
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 mars
          </note>
          <note>
            2002/03:660 av Rolf Gunnarsson (m) till statsrådet
          </note>
          <note>
            Berit Andnor (s)
          </note>
          <note>
            Sänkt pension
          </note>
          <note>
            2002/03:661 av Annelie Enochson (kd) till miljöminister Lena
            Sommestad (s)
          </note>
          <note>
            Återvinning av beläggningsmassor
          </note>
          <note>
            2002/03:662 av Rosita Runegrund (kd) till utrikesminister Anna
            Lindh (s)
          </note>
          <note>
            Bromsmediciner till Sydafrikas gravida aidsjuka
          </note>
          <note>
            2002/03:663 av Bengt-Anders Johansson (m) till näringsminister
            Leif Pagrotsky (s)
          </note>
          <note>
            Det svenska jordbruket
          </note>
          <note>
            2002/03:664 av Ina Järlesjö (kd) till justitieminister
          </note>
          <note>
            Thomas Bodström (s)
          </note>
          <note>
            Mäns våld mot kvinnor
          </note>
          <note>
            2002/03:665 av Sven-Erik Sjöstrand (v) till jordbruksminister
            Ann-Christin Nykvist (s)
          </note>
          <note>
            Illegal jakt
          </note>
          <note>
            2002/03:666 av Birgitta Ohlsson (fp) till statsrådet
          </note>
          <note>
            Jan O Karlsson (s)
          </note>
          <note>
            Avvisningsstopp för ivorianer
          </note>
          <note>
            2002/03:667 av Fredrik Olovsson (s) till kulturminister Marita
            Ulvskog (s)
          </note>
          <note>
            Länsteaterverksamheten i Sörmland
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 18 mars.
          </note>
          <note>
            10 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 mars
          </note>
          <note>
            2002/03:580 av Christer Nylander (fp) till statsminister Göran
            Persson (s)
          </note>
          <note>
            Information om försämrade statsfinanser
          </note>
          <note>
            2002/03:611 av Henrik S Järrel (m) till statsrådet
          </note>
          <note>
            Ulrica Messing (s)
          </note>
          <note>
            Sjösäkerhet
          </note>
          <note>
            2002/03:623 av Rolf Gunnarsson (m) till justitieminister Thomas
            Bodström (s)
          </note>
          <note>
            Antalet poliser i Dalarnas län
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 18 mars.
          </note>
          <note>
            11 § Kammaren åtskildes kl. 15.01.
          </note>
          <note>
            Förhandlingarna leddes av förste vice talmannen från sammanträdets
            början till ajourneringen kl. 13.26 och av talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
