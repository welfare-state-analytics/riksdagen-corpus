<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--68</head>
          <docDate when="2003-03-07 00:00:00">2003-03-07 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------
          </note>
          <note>
            1 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2002/03:174
          </note>
          <note>
            Till riksdagen
          </note>
          <note>
            Interpellation 2002/03:174 av Rigmor Stenmark om jakt på varg
          </note>
          <note>
            Interpellationen kommer att besvaras fredagen den 14 mars 2003.
          </note>
          <note>
            Skälet till dröjsmålet är att jag inte kunnat finna en debattdag
            som passar både interpellanten och mig.
          </note>
          <note>
            Stockholm den 5 mars 2003
          </note>
          <note>
            Jordbruksdepartementet
          </note>
          <note>
            Ann-Christin Nykvist
          </note>
          <note>
            Enligt uppdrag
          </note>
          <note>
            Lena Ingvarsson
          </note>
          <note>
            Expeditionschef
          </note>
          <note>
            Interpellation 2002/03:182
          </note>
          <note>
            Till riksdagen
          </note>
          <note>
            Interpellation 2002/03:182 av Michael Hagberg om konkurrensvillkoren
            för kycklingindustrin
          </note>
          <note>
            Interpellationen kommer att besvaras tisdagen den
          </note>
          <note>
            11 mars 2003.
          </note>
          <note>
            Skälet till dröjsmålet är semester.
          </note>
          <note>
            Stockholm den 5 mars 2003
          </note>
          <note>
            Jordbruksdepartementet
          </note>
          <note>
            Ann-Christin Nykvist
          </note>
          <note>
            Enligt uppdrag
          </note>
          <note>
            Lena Ingvarsson
          </note>
          <note>
            Expeditionschef
          </note>
          <note>
            Interpellation 2002/03:203
          </note>
          <note>
            Till riksdagen
          </note>
          <note>
            Interpellation 2002/03:203 av Annelie Enochson
          </note>
          <note>
            (kd) om spelberoende
          </note>
          <note>
            Interpellationen kommer att besvaras tisdagen den
          </note>
          <note>
            1 april 2003.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 4 mars 2003
          </note>
          <note>
            Socialdepartementet
          </note>
          <note>
            Morgan Johansson
          </note>
          <note>
            Enligt uppdrag
          </note>
          <note>
            Erna Zelmin-Åberg
          </note>
          <note>
            Expeditions- och rättschef
          </note>
          <note>
            Interpellation 2002/03:213
          </note>
          <note>
            Till riksdagen
          </note>
          <note>
            Interpellation 2002/03:213 av Helena Höij (kd)
          </note>
          <note>
            om stöd till åldersintegrerad verksamhet
          </note>
          <note>
            Interpellationen kommer att besvaras fredagen den 28 mars 2003.
          </note>
          <note>
            Skälet till dröjsmålet är att jag inte kunnat hitta någon tidigare
            debattdag på grund av fulltecknad almanacka.
          </note>
          <note>
            Stockholm den 4 mars 2003
          </note>
          <note>
            Kulturdepartementet
          </note>
          <note>
            Marita Ulvskog
          </note>
          <note>
            Interpellation 2002/03:214
          </note>
          <note>
            Till riksdagen
          </note>
          <note>
            Interpellation 2002/03:214 av Gunilla Tjernberg
          </note>
          <note>
            (kd) om fri entré på de statliga museerna
          </note>
          <note>
            Interpellationen kommer att besvaras fredagen den 28 mars 2003.
          </note>
          <note>
            Skälet till dröjsmålet är att jag inte kunnat hitta någon tidigare
            debattdag på grund av fulltecknad almanacka.
          </note>
          <note>
            Stockholm den 4 mars 2003
          </note>
          <note>
            Kulturdepartementet
          </note>
          <note>
            Marita Ulvskog
          </note>
          <note>
            Interpellation 2002/03:215
          </note>
          <note>
            Till riksdagen
          </note>
          <note>
            Interpellation 2002/03:215 av Ulf Nilsson (fp)
          </note>
          <note>
            om vården av missbrukare
          </note>
          <note>
            Interpellationen kommer att besvaras tisdagen den
          </note>
          <note>
            1 april 2003.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 4 mars 2003
          </note>
          <note>
            Socialdepartementet
          </note>
          <note>
            Morgan Johansson
          </note>
          <note>
            Enligt uppdrag
          </note>
          <note>
            Erna Zelmin-Åberg
          </note>
          <note>
            Expeditions- och rättschef
          </note>
          <note>
            2 § Svar på interpellation 2002/03:188 om partnerskapsförrättning
            på ambassad
          </note>
          <note type="speaker">
            Anf. 1 Utrikesminister ANNA LINDH (s):
          </note>
          <note>
            Fru talman! Börje Vestlund har i sin interpellation ställt två
            frågor, av vilka den första handlar om vilka aktiva åtgärder som
            jag är beredd att vidta för att möjliggöra partnerskapsförrättning
            på svenska ambassader. Med den andra frågan vill Börje Vestlund
            veta när jag kommer att bemyndiga partnerskapsregistrering för
            de ambassader där värdlandet tillåter detta, med exempel som Paris
            och Tokyo.
          </note>
          <note>
            Med anledning av den första frågan vill jag inledningsvis framhålla
            att registrering av partnerskap på våra ambassader redan nu är
            möjlig enligt svensk lag;
          </note>
          <note>
            det framgår av partnerskapslagen. Vi behöver alltså inte vidta
            några aktiva lagstiftningsåtgärder. Det som behövs är att regeringen
            bemyndigar tjänstemän vid de svenska ambassaderna att registrera
            partnerskap.
          </note>
          <note>
            Jag ser det som ett starkt svenskt intresse att vigselförrättare
            vid svenska utlandsmyndigheter också har bemyndigande att förrätta
            registrering av partnerskap så långt detta är möjligt. Principiellt
            sett saknas skäl att göra skillnad mellan rätten att förrätta
            vigsel och rätten att registrera partnerskap. Vår utgångspunkt
            är därför att om vigsel på svensk ambassad är accepterat bör det
            också undersökas om registrering av partnerskap kan accepteras.
          </note>
          <note>
            Förrättning av vigsel och registrering av partnerskap är två
            olika procedurer men med i princip samma rättsverkningar i Sverige.
            Enligt 1904 års lag om vissa internationella rättsförhållanden
            rörande äktenskap och förmynderskap kan regeringen bestämma att
            med diplomatisk eller konsulär tjänst ska vara förenad behörighet
            att i främmande stat förrätta vigsel enligt svensk lag. Enligt
            lagen om registrerat partnerskap gäller detta också i fråga om
            registrering av partnerskap. För närvarande omfattas 21 ambassader
            av beslut om behörighet att förrätta vigsel. Vid bedömningen om
            behörighet ska meddelas beaktas bland annat den lokala svenskkolonins
            storlek. Behörigheten att förrätta vigsel har efter önskemål från
            den mottagande staten ofta begränsats på olika sätt. Sådana begränsningar
            kan till exempel avse krav på att båda parter ska vara svenska
            medborgare.
          </note>
          <note>
            Våra utlandsmyndigheter måste alltid följa folkrättens regler.
            Wienkonventionen om diplomatiska förbindelser (SÖ 1967:1) begränsar
            möjligheterna för en ambassads myndighetsutövning - och vigsel
            eller partnerskapsförrättning är en form av myndighetsutövning.
            Ambassadens lokaler får inte heller användas på ett sådant sätt
            att det kan strida mot folkrätten
          </note>
          <note>
            (Artikel 41.3). Det är en grundläggande regel i det diplomatiska
            umgänget stater emellan att alla som åtnjuter diplomatisk immunitet
            respekterar värdlandets lagar. En svensk ambassad inhämtar därför
            i förväg den mottagande statens inställning till att vigsel förrättas.
          </note>
          <note>
            Det är väl känt att vissa stater starkt motsätter sig förrättningar
            av det slag vi talar om och har lagar som inte tillåter dem. På
            andra håll går dock utvecklingen snabbt. Motsvarigheter till de
            svenska reglerna om partnerskap finns i dag i fler länder än för
            bara några få år sedan. Den allmänna utvecklingen kommer att öka
            möjligheterna att registrera partnerskap utomlands.
          </note>
          <note>
            För mig är det självklart att Sverige ska kunna erbjuda registrering
            av partnerskap på de ambassader där värdlandet inte motsätter
            sig det.
          </note>
          <note>
            Vi följer naturligtvis utvecklingen och ser över på vilka ambassader
            bemyndigande kan ges för partnerskapsförrättning. Information
            hämtas nu in om olika länders inställning, i första hand i de
            länder där vigsel på svensk ambassad redan är tillåten. Så fort
            vi har fått klarlägganden av att länder accepterar partnerskapsförrättning
            kommer vi att börja bemyndiga tjänstemännen vid dessa ambassader.
            Jag räknar med att snart kunna återkomma om detta. Vi ska självfallet
            verka för att den lag vi har på området kan tillämpas så långt
            det är möjligt i andra länder där det i dag finns vigselförrättare
            på utlandsmyndigheterna. Ett viktigt arbete är naturligtvis att
            också fortsätta verka för att alltfler länder - i första hand
            inom EU - inför en lagstiftning som inte diskriminerar och som
            därmed möjliggör partnerskapsförrättning.
          </note>
          <note type="speaker">
            Anf. 2 BÖRJE VESTLUND (s):
          </note>
          <note>
            Fru talman! Jag ber att få tacka för svaret på min fråga om partnerskapsförrättning
            på ambassader. Det är glädjande att utrikesministern slår fast
            att det saknas principiella skäl att göra skillnad mellan rätten
            att förrätta vigsel och rätten att registrera partnerskap.
          </note>
          <note>
            Det är också glädjande att utrikesministern denna gång förefaller
            mer positiv till själva sakfrågan än i det frågesvar som lämnades
            i denna kammare i höstas.
          </note>
          <note>
            Trots detta beröm måste jag ändå konstatera att svaret är undanglidande
            och inte lämnar något klart besked om när det första bemyndigandet
            att förrätta partnerskap kan lämnas en svensk ambassad. Som jag
            framhöll i min fråga vet vi att det redan nu finns länder som
            accepterar att den svenska ambassaden tillåts registrera partnerskap.
            Jag förstår därför inte varför frågan ytterligare måste utredas
            i de fall en viss stats inställning redan är känd och innebär
            att staten godkänner att svenska ambassader förrättar partnerskapsregistreringar.
          </note>
          <note>
            Lagen om registrerat partnerskap trädde i kraft
          </note>
          <note>
            1995. Redan från början möjliggjorde lagen att regeringen kunde
            bemyndiga en svensk ambassad att förrätta partnerskap. Regeringen
            har dock inte varit särskilt aktiv på denna punkt. Det är beklagligt
            att en lösning av denna fråga ytterligare fördröjs.
          </note>
          <note>
            I det sammanhanget vill jag också påpeka att redan 1996 uppmärksammades
            regeringen och Utrikesdepartementet på denna fråga, och ändå har
            ingenting hänt under dessa år.
          </note>
          <note>
            Av utrikesministerns svar framskymtar dock att regeringen hoppas
            kunna återkomma inom en snar framtid med det första bemyndigandet
            att förrätta partnerskap på svensk ambassad. Jag vill därför be
            utrikesministern att närmare precisera när det första bemyndigandet
            kan förväntas bli beslutat av regeringen. Blir det i år eller
            i en mer osäker framtid?
          </note>
          <note type="speaker">
            Anf. 3 MARTIN ANDREASSON (fp):
          </note>
          <note>
            Fru talman! Även jag ber att få tacka Anna Lindh för svaret.
            Jag konstaterar att svaret ger en beskrivning som tyder på att
            regeringen är på väg att svänga i denna fråga som man faktiskt
            har haft på sitt bord under mycket lång tid. Börje Vestlund har
            redovisat bakgrunden i sin interpellation. Den här frågan har
            gång på gång påtalats både av riksdagen och av olika intresseorganisationer
            ända sedan partnerskapslagen infördes.
          </note>
          <note>
            Det intressanta är att ända fram till denna interpellationsdebatt
            har det framförts principiella argument emot partnerskapsregistrering
            på ambassader från socialdemokratiskt håll. I princip varje år
            sedan partnerskapslagen infördes, med något enstaka undantag då
            frågan hoppats över, har lagutskottet behandlat frågan om partnerskapsregistrering
            på ambassaderna.
          </note>
          <note>
            Men varje gång har socialdemokraterna i riksdagen anfört principiella
            skäl mot partnerskapsregistrering. Man har ansett att det inte
            varit principiellt önskvärt - av olika skäl. Det vanligaste argumentet
            är att vigslar på ambassader är avsedda för utlandssvenskar som
            är bosatta i det landet och att det, eftersom det inte har funnits
            några partnerskapslagar i de länder där det sker vigslar på ambassaderna,
            inte har funnits några familjerättsliga skäl att tillåta partnerskapskregistering
            på ambassaderna. Detta har varit ett principiellt argument som
            gång på gång har upprepats.
          </note>
          <note>
            När Börje Vestlund ställde en liknande skriftlig fråga i samma
            ämne i höstas anförde utrikesministern i sitt svar att man i de
            flesta fall var tvungen att avstå från registrering av partnerskap
            på ambassader, av diplomatiska skäl som vi väl känner till. Men
            sanningen är att det inte finns något exempel på en ambassad där
            man har utfärdat ett bemyndigande. Av både Börje Vestlunds interpellation
            och Anna Lindhs svar framgår ingenting annat än att det inte finns
            någon ambassad där vi i dag har ett bemyndigande.
          </note>
          <note>
            Jag vill alltså välkomna den här omsvängningen från socialdemokratiskt
            håll, även om jag tycker att den är väl senkommen och att man
            har hanterat denna fråga på ett mycket nonchalant sätt. Jag tror
            inte att man på allvar satt sig in i frågan förrän inför denna
            debatt.
          </note>
          <note>
            Sedan 1998, fru talman, gör Utrikesdepartementet årligen förfrågningar
            till olika ambassader om vilka värdländer som är beredda att acceptera
            partnerskapsförrättningar. Detta gör man alltså årligen sedan
          </note>
          <note>
            1998. Utrikesdepartementet har självt en lista över vilka länder
            som redan har gett klartecken och som säkert har gjort det en
            lång tid. Det gäller då värdländerna för ambassaderna i Paris,
            Tel Aviv och Lissabon.
          </note>
          <note>
            Men ingenting har hänt. Min kompletterande fråga till statsrådet
            är därför: Varför har regeringen underlåtit att utfärda bemyndiganden
            för de ambassader där man redan gett klartecken?
          </note>
          <note type="speaker">
            Anf. 4 Utrikesminister ANNA LINDH (s):
          </note>
          <note>
            Fru talman! Först och främst är det, tycker jag, väldigt viktigt
            att säga att det absolut inte finns något principiellt motstånd,
            och det har inte funnits något principiellt motstånd. Vad det
            handlat om är att man måste vänta tills andra länder har motsvarande
            lagstiftning så att det här är tillåtet i andra länder. Till skillnad
            från vad både Börje Vestlund och Martin
          </note>
          <note>
            Andreasson säger har vi i dag inte ett sådant tillstånd från
            något land.
          </note>
          <note>
            Vad vi gör är att vi för närvarande frågar åtta länder. Åtta
            länder tillfrågas alltså nu om de kan acceptera partnerskapsregistrering
            på de svenska ambassaderna. Där vi får klartecken vad gäller de
            här länderna avser vi att gå vidare med bemyndigande. Jag räknar
            med att vi i åtminstone ett par av de här länderna får förhållandevis
            snabba svar och att vi därför senast till hösten - för att inte
            lova för mycket - ska vara klara med att kunna garantera partnerskapsförrättningar
            på de ambassaderna. Men för att kunna göra det måste vi alltså
            ha tillstånd från länderna.
          </note>
          <note>
            Jag vet inte varifrån uppgiften kommer om att vi redan har tillstånd
            i flera länder. Jag tror att det är en sammanblandning med att
            man i de länderna accepterar partnerskap. Men det betyder inte
            att de för den skull har accepterat att vi ska ha partnerskapsförrättning
            på de svenska ambassaderna.
          </note>
          <note>
            Bara för ett par år sedan gjorde man senast en sådan här kontroll
            i andra länder. Då var det nämligen fortfarande ett väldigt starkt
            motstånd i andra länder.
          </note>
          <note>
            Det var därför som man inte heller vid det tillfället gick vidare
            för att bemyndiga partnerskapsförrättning.
          </note>
          <note>
            Men mycket har hänt under de här två åren, och nu räknar vi alltså
            med att få ett positivt svar från om inte alla så i alla fall
            från flera av de åtta länder som får en förfrågan och därefter,
            förhoppningsvis, ett bemyndigande i alla åtta länderna.
          </note>
          <note type="speaker">
            Anf. 5 BÖRJE VESTLUND (s):
          </note>
          <note>
            Fru talman! I denna fråga, där det nästan har varit en motsättning
            mellan oss som velat ha det här och regeringen, kan man säga att
            det som händer just denna dag är mycket glädjande, så jag ber
            att få tacka för det.
          </note>
          <note>
            Det är beklagligt att man under de här åren, när det har varit
            samma regering och samma konstellation, ändå inte har agerat tydligare
            i denna fråga. I de flesta fall är det ju så att begränsningarna
            när det gäller att kunna förrätta vigsel enbart gäller svenska
            medborgare. Jag kan inte förstå varför flera olika länder skulle
            ha haft så mycket emot registrering av partnerskap för svenska
            medborgare. Det är ju det som ligger till grund här.
          </note>
          <note>
            Låt mig ta ett annat exempel på att Sverige inte bryr sig om
            vad de andra länderna säger. En del länder motsätter sig till
            exempel att val förrättas på de svenska ambassaderna. I de sammanhangen
            hänvisar
          </note>
          <note>
            Sverige naturligtvis till att det är en demokratisk rättighet
            som alla svenska medborgare har; det ska inte vara krångligt att
            kunna rösta. Ändå motsätter sig en del länder detta. Man har valt
            att strunta i detta eftersom det enbart gällt svenska medborgare
            eller dem som haft rösträtt i Sverige.
          </note>
          <note>
            Då måste man, utrikesministern, fråga: Varför kan man inte gå
            lite hårdare fram i just denna fråga - i de allra flesta fall
            skulle det ju gälla enbart svenska medborgare? På merparten av
            de ambassader som tillåter vigsel gäller det ju bara svenska medborgare.
          </note>
          <note type="speaker">
            Anf. 6 MARTIN ANDREASSON (fp):
          </note>
          <note>
            Fru talman! Anna Lindhs svar får inte bara Börje
          </note>
          <note>
            Vestlund utan också mig att bli något orolig. Beskedet är kanske
            inte fullt så positivt som en läsare som tror sina medmänniskor
            om gott i alla lägen kan uppfatta.
          </note>
          <note>
            Jag ska först besvara de frågor som Anna Lindh ställde. Uppgifterna
            om att UD redan har inhämtat ett ja från ambassadernas värdländer
            vad gäller Paris, Tel
          </note>
          <note>
            Aviv och Lissabon kommer från UD:s enhet för konsulära och civilrättsliga
            ärenden. Jag kan med glädje till Anna Lindh överlämna det material
            som jag har fått från enheten.
          </note>
          <note>
            Jag förstår inte resonemanget om att man måste vänta in motsvarande
            lagstiftning i andra länder. Det finns ingen självklar koppling
            mellan den familjerättsliga lagstiftningen i värdlandet för en
            ambassad och vad som händer på ambassaden i fråga. Detta framgår
            av exemplet med Lissabon och Tel Aviv.
          </note>
          <note>
            Varken Portugal eller Israel har en partnerskapslagstiftning.
            Ändå har de sagt ja. För att ministern inte ska tro att det beträffande
            denna beskrivning skulle råka handla om en missuppfattning kan
            jag säga att ett land som Frankrike, som har en partnerskapslag,
            ger tillåtelse på till exempel sin ambassad i Rom. I
          </note>
          <note>
            det genomkatolska Italien får vi nog, tyvärr, vänta ytterligare
            några år på en partnerskapslag. Men det har inte hindrat vare
            sig Italien från att säga okej till partnerskapsförrättningar
            eller Frankrike från att genomföra sådana på sin ambassad där.
          </note>
          <note type="speaker">
            Anf. 7 Utrikesminister ANNA LINDH (s):
          </note>
          <note>
            Fru talman! Först och främst skulle jag vilja passa på att tacka
            Börje Vestlund för att han ställde interpellationen. Jag tror
            att det är bra att vi fick chansen att få ut information om att
            vi nu försöker bemyndiga åtta olika ambassader. Sedan får vi se
            ifall alla dessa lämnar sitt godkännande i de länderna. Men jag
            tror att det är en viktig information för väldigt många, och kanske
            underlättas den av att vi har den här interpellationsdebatten.
          </note>
          <note>
            Fru talman! Martin Andreasson skulle jag vilja uppmana att lyssna
            lite bättre. Om han blev mer orolig när jag gav mitt svar och
            talade om att vi faktiskt har en förfrågan till åtta länder om
            att acceptera partnerskapsförrättning borde det ha varit ett positivt
            besked. Det visar ju att ett bemyndigande faktiskt är på väg i
            åtta länder.
          </note>
          <note>
            Sedan är det klart att det inte behöver hänga samman att man
            accepterar partnerskap i det egna landet och att man accepterar
            partnerskapsförrättningar på de svenska ambassaderna. Det har
            inte gjorts några formella förfrågningar förut, oavsett vad Martin
            Andreasson har för uppgifter. Det här är första gången vi nu gör
            formella förfrågningar. De enkäter som har gjorts tidigare har
            ändå visat att det finns en betydligt större möjlighet att få
            positivt gehör ifall länderna själva accepterar partnerskap, och
            det säger sig ju faktiskt självt.
          </note>
          <note>
            Varför kan vi då inte liksom strunta i vad landet säger och ändå
            acceptera partnerskapsförrättning? Ja, det tycker jag inte står
            i enlighet med diplomatisk god ton. Det finns faktiskt länder
            där vi inte ens kan ha val på de svenska ambassaderna, just för
            att värdlandet inte tillåter detta och vägrar accepterar detta.
          </note>
          <note>
            Eftersom vi då har regler som gör att vi har diplomatisk immunitet
            för våra tjänstemän försöker vi ju alltid att ändå i god ordning
            komma överens om vilka regler som gäller på våra ambassader. Det
            är väl ett tillräckligt stort steg framåt ifall vi nu förhoppnings
            på ett antal svenska ambassader faktiskt kan genomföra ett bemyndigande
            att få partnerskapsförrättning.
          </note>
          <note type="speaker">
            Anf. 8 BÖRJE VESTLUND (s):
          </note>
          <note>
            Fru talman! Det är ju egentligen inte jag som ska debattera mot
            Martin Andreasson, men nog måste jag säga att Martin Andreasson
            är osedvanligt gnällig när man flyttar fram frågan ett par steg,
            för första gången vill jag påstå, från att ha fått ganska undanglidande
            och nästan direkt okunniga svar gång på gång från
          </note>
          <note>
            Utrikesdepartementet. Det här är första gången som något riktigt
            positivt händer i den här frågan. Då tycker jag att kritiken kanske
            kunde vara lite mer hovsam från Martin Andreasson i det avseendet.
          </note>
          <note>
            Jag skulle vilja sammanfatta det här med att säga att det naturligtvis
            finns delar av det här som jag kan vara kritisk emot. Jag kan
            vara kritisk emot att man inte frågar alla länder. Jag tycker
            att man kan vara kritisk emot att man inte har tagit itu med den
            här frågan tidigare. Men det är väl bättre sent än aldrig, och
            det är väl bättre att ta några steg framåt i den här frågan. Trots
            allt är det så att vi inte kan förändra hela världen och dess
            inställning.
          </note>
          <note>
            Jag tycker att det finns anledning att fortsätta med detta, vilket
            också antyds i svaret från utrikesministern, och att man också
            ska arbeta med denna fråga på
          </note>
          <note>
            EU-nivå för att få en annan syn på framför allt diskrimineringsfrågorna
            i hela EU. Det tycker jag är viktigare liksom att det också kan
            få en långsiktig lösning som inte har att göra med ett lands inställning
            vid just detta tillfälle. Det tycker jag är positivt, och jag
            tycker att vi ska arbeta vidare med de frågorna.
          </note>
          <note type="speaker">
            Anf. 9 Utrikesminister ANNA LINDH (s):
          </note>
          <note>
            Fru talman! Avslutningsvis skulle jag också vilja understryka
            det sista Börje Vestlund tog upp: behovet av att vi fortsätter
            att arbeta med diskrimineringsfrågorna och mot diskriminering
            i allmänhet. Det är ju bara om vi fortsätter att med kraft verka
            mot all form av diskriminering som vi kan se till att vi verkligen
            kan genomföra både partnerskap och partnerskapsförrättningar i
            olika länder. I första hand gäller det Europa, men naturligtvis
            kommer vi också att verka för detta globalt i vårt arbete mot
            diskriminering för mänskliga rättigheter.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 2002/03:187 om konkurrensen inom bilindustrin
          </note>
          <note>
            Anf. 10 Näringsminister LEIF PAGROT-
          </note>
          <note>
            SKY (s):
          </note>
          <note>
            Fru talman! Birgitta Carlsson har frågat hur statsrådet Ulrica
            Messing har arbetat för att säkerställa konkurrensneutralitet
            och en rättvis fördelning av
          </note>
          <note>
            EU-medel mellan biltillverkare i olika EU-länder.
          </note>
          <note>
            Hon har också frågat hur regeringen vill åtgärda den nuvarande
            snedvridande fördelningen av bidrag och hur det ska säkerställas
            att arbetstillfällena inom bilindustrin blir kvar inom vårt land.
          </note>
          <note>
            Birgitta Carlssons frågor handlar i huvudsak om konkurrens och
            villkoren för tillämpning av EG:s bestämmelser om statligt stöd.
            Därför ankommer det på mig att såsom närmast ansvarigt statsråd
            redogöra för regeringens syn på dessa frågor.
          </note>
          <note>
            Jag delar Birgitta Carlssons oro över att omfattande stödgivning
            inom EU kan ge upphov till snedvriden konkurrens. Regeringen tar
            detta problem på största allvar och arbetar aktivt för att stöd
            inte ska få användas på ett sätt som snedvrider konkurrensen eller
            riskerar att bidra till att arbetstillfällen flyttas runt på konstlad
            väg.
          </note>
          <note>
            Regeringen har en klar principiell inställning till statligt
            stöd och hur internationella regelverk bör vara utformade för
            att undvika otillbörliga snedvridningar och misshushållning med
            statliga medel. Denna stödpolicy redovisades i den konkurrenspolitiska
            propositionen våren 2000. Restriktivitet, ökad internationell
            återhållsamhet med stöd och spelregler för stödgivning som görs
            så lika som möjligt mellan regioner och länder är grundläggande.
          </note>
          <note>
            Denna policy har vi från svensk sida drivit både i övergripande
            politiska sammanhang och i förhållande till EU-kommissionen vid
            utformning av olika gemenskapsbestämmelser. Under det svenska
            ordförandeskapet våren 2001 antog exempelvis Europeiska rådet
            slutsatser som tydligare än någonsin slog fast nödvändigheten
            att minska volymen stöd inom EU:s medlemsstater. Detta fungerar
            också som riktlinjer för EU-kommissionens översyn av de gällande
            stödreglerna.
          </note>
          <note>
            När det gäller regionalpolitiskt investeringsstöd, som är den
            dominerande stödformen inom bilindustrin, har regelverket stramats
            upp väsentligt från och med i år, och ytterligare inskränkningar
            kan komma att aktualiseras. Det gäller då frågan om att införa
            ett övergripande förbud för regionalt investeringsstöd i större
            projekt inom bilindustrin. Här kommer vi självfallet att agera
            aktivt utifrån gällande restriktiva stödpolicy och för bästa möjliga
            utfall med hänsyn till våra svenska intressen. När det gäller
            den framtida utvecklingen av EU:s regionalstödsregler i övrigt
            anser regeringen att strävan bör vara att minska statsstödsområdets
            omfattning.
          </note>
          <note>
            Birgitta Carlssons tredje och sista fråga handlar om vad vi kan
            göra för att arbetstillfällena inom bilindustrin ska bli kvar
            i Sverige.
          </note>
          <note>
            Jag vill börja mitt svar på den frågan med att tydligt markera
            min syn på fordonsindustrin som en absolut nyckelindustri för
            Sverige. Jag kan inte nog understryka dess betydelse för Sveriges
            utveckling.
          </note>
          <note>
            Vi har en imponerande kompetens inom fordonsindustrin, och jag
            är mycket angelägen om att vi utvecklar positionen för industrin
            och för dess underleverantörer.
          </note>
          <note>
            Det grundläggande för bilindustrin - och för annan industri -
            är att vi slår vakt om och ytterligare förbättrar ett gott företagsklimat.
            Hörnstenar är en stabil och ansvarsfull ekonomisk politik samt
            satsningar på områden som utbildning, forskning och infrastruktur.
          </note>
          <note>
            Sverige har, i förhållande till sin storlek, en världsunik position
            som biltillverkarnation. I och med globaliseringen förändras förutsättningarna
            i rask takt. Hittills har vi klarat oss bra i den globala konkurrensen.
            Våra svenska bilindustriföretag har positionerat sig starkt. Volvo
            har till exempel ansvar för säkerhet inom Fordkoncernen, och Saab
            Automobil är GM-experter på turbomotorer. Våra svenska underleverantörer
            står sig också väl i konkurrensen.
          </note>
          <note>
            Men vi måste vara uppmärksamma på förändringar av förutsättningarna.
          </note>
          <note>
            Det har till exempel blivit lättare för stora internationella
            koncerner att flytta resurser och tillverkning mellan länder,
            och kravet på stora volymer för att pressa priserna ökar. Inte
            minst det senare sätter press på underleverantörerna.
          </note>
          <note>
            Hur möter vi detta? Givetvis ligger huvudansvaret på industrin.
            Jag har stort förtroende för att den svenska fordonsindustrin
            med sin gedigna kunskap kommer att klara konkurrensen bra. Man
            måste dock reagera snabbt på marknadens signaler och inte vara
            rädd för att anta nya utmaningar. Här kan staten ha en roll att
            stötta industrin med olika nyckelinsatser. Som exempel vill jag
            peka på de branschspecifika forskningsprogram som Programrådet
            för fordonsforskning svarar för. Utöver tidigare satsningar på
            det allmänna tekniska fordonsforskningsprogrammet och det miljöinriktade
            gröna-bilenprogrammet, har nyligen träffats avtal om nya program
            för intelligenta, säkra fordon samt emissionsforskning. För underleverantörerna
            har Nutek ett program för kunskapsspridning och kompetensutveckling,
            med syfte att öka deras möjligheter att hävda sig på en alltmer
            konkurrensutsatt global marknad.
          </note>
          <note>
            Även bredare satsningar, som exempelvis Vinnovas nya innovationsinriktade
            forskningsprogram och regeringens nya satsning på design, kommer
            att få stor betydelse för konkurrenskraften inom fordonsindustrin.
            För Designprogrammet har regeringen avsatt
          </note>
          <note>
            20 miljoner i år, och avsikten är att särskilt underleverantörerna
            ska stödjas. Design ska i detta sammanhang förstås som ett vidare
            begrepp än ren formgivning. Det är fråga om att ändra hela utvecklingsprocessen
            och därigenom skapa mer konkurrenskraftiga produkter.
          </note>
          <note type="speaker">
            Anf. 11 BIRGITTA CARLSSON (c):
          </note>
          <note>
            Fru talman! Jag vill tacka näringsministern för svaret. Anledningen
            till att jag ställde frågan till Ulrica Messing var att hon hade
            varit i bland annat Skövde och där sagt att hon hade ansvaret
            för dessa frågor.
          </note>
          <note>
            Därför ställde jag frågan på det sätt som jag gjorde.
          </note>
          <note>
            Anledningen till att jag ställde interpellationen är att i den
            del av Sverige som jag kommer ifrån, Västra
          </note>
          <note>
            Götaland, är vi oerhört beroende av bilindustrin. Vi har både
            Volvo- och Saabfabriker där. Det gäller inte bara de stora fabrikerna
            inom bilindustrin utan också alla de underleverantörer som finns.
            Allt detta hänger samman, hela transportsektorn, eftersom det
            finns många olika fabriker inom detta område.
          </note>
          <note>
            Jag fick svaret sent i går kväll och har därför inte hunnit ta
            reda på det exakta antalet anställda, men det rör sig om åtskilliga
            tusen. Bara i min hemkommun jobbar en bra bit över 5 000 personer
            på Volvo, och sedan tillkommer alla andra företag runtomkring.
          </note>
          <note>
            Detta är alltså en oerhört viktig verksamhet för den delen av
            Sverige.
          </note>
          <note>
            När man läser i tidningarna om det smutsiga spelet om bidragspengar
            känner man sig orolig. Det handlar till exempel om stöd till en
            motorfabrik i
          </note>
          <note>
            Wales som blivit en politisk fråga. Samtidigt tog statsrådet
            Ulrica Messing när hon var i Skövde ganska lätt på frågan, åtminstone
            enligt de tidningsreferat jag läste om besöket. Jag tycker dock
            att det finns mer allvar bakom näringsministerns svar, och att
            man tar dessa frågor på allra största allvar.
          </note>
          <note>
            Man kan känna oro inför framtiden när så mycket pengar har gått
            till de olika länderna som jag beskriver i min interpellation.
            Spanien har fått 569 miljoner euro. Tyskland, som också är ett
            stort land med mycket industri, har fått 565 miljoner och Storbritannien
            255. Sverige ligger på jumboplats och har bara fått motsvarande
            1 miljon euro. Detta känns på något sätt fel. Vi såg hur man flyttade
            däckfabriken, och nu känner vi oro för hur man ska fortsätta att
            flytta den typen av verksamhet till andra länder just med stöd
            av pengar från EU:s regionala satsningar.
          </note>
          <note>
            Det kan aldrig vara meningen med vårt medlemskap i EU att vi
            ska medverka till att pengar går till företag som flyttar arbetstillfällen
            mellan de olika länderna i EU. Så sent som förra helgen var det
            ett företag i Göteborgstrakten, dock inte inom bilindustrin, som
            kände oro för att pengar skulle gå till den typen av flytt.
          </note>
          <note>
            Samtidigt står vi inför en utvidgning av EU med tio nya länder.
            Vad kommer att hända då? Det är ju fråga om länder där löneläget
            är betydligt lägre än i
          </note>
          <note>
            Sverige. Om de ska få samma möjligheter till regionala stödpengar
            har de genom sitt löneläge otroligt stora möjligheter att dra
            till sig olika typer av industrier.
          </note>
          <note>
            Jag är ju så pass gammal att jag minns varvskrisen och flytten
            av företag i samband med den. Det hör visserligen inte ihop med
            detta men ändå. Vi hade också tekoindustrin som flyttade till
            låglöneländer.
          </note>
          <note>
            Det drabbade i stor utsträckning även Västra Götaland.
          </note>
          <note>
            Den här utvecklingen, att det ska vara så lätt för företag att
            flytta, skrämmer mig. I andra länder i
          </note>
          <note>
            Europa är man betydligt strängare och ställer större krav på
            företagen om de flyttar än vad vi i Sverige gör.
          </note>
          <note>
            Anf. 12 Näringsminister LEIF PAGROT-
          </note>
          <note>
            SKY (s):
          </note>
          <note>
            Fru talman! Jag tror att vi delar synen på dessa frågor. Birgitta
            Carlsson kommer från Skövde och jag från Göteborg. Det är två
            orter där fordonsindustrin betyder mycket. Vi har i Göteborg inte
            bara en personbilsfabrik, utan också en lastbilsfabrik och mängder
            av underleverantörer. Jag tror att vi har samma erfarenheter och
            samma känsla för vad den branschen betyder.
          </note>
          <note>
            Jag tolkar också Birgitta Carlssons svar som att hon instämmer
            i den bedömning och den analys som jag redovisar i mitt svar.
            Det måste vara en missuppfattning att Ulrica Messings attityd,
            som den beskrevs i tidningen, skulle vara att hon tog lätt på
            de här frågorna. Det är inte regeringens hållning.
          </note>
          <note>
            Vi jobbar efter två riktlinjer på det här området.
          </note>
          <note>
            Den ena är att bit för bit skärpa EU:s regelsystem så att vi
            får allt mindre missförhållanden av den typ som vi har sett. Det
            har också gjorts stora framsteg, och jag kan konstatera att i
            dag är möjligheterna till stöd för investeringar i bilindustrin
            mycket mindre än tidigare. De är också mycket mindre än i andra
            industribranscher.
          </note>
          <note>
            Vi tittar noga på de konkreta fall som kommer fram i debatten.
            När det gäller investeringarna i den motorfabrik i Valencia, som
            nu varit aktuell, har vi kunnat konstatera att det statliga stödet
            till den fabriken inte utgör mer än drygt 5 % av investeringskostnaden.
            För några år sedan hade stödet antagligen varit mycket större,
            och om några år kommer stödet för den typen av investeringar kanske
            att vara ytterligare lite mindre.
          </note>
          <note>
            Bilindustrin i Europa kännetecknas av överkapacitet. Det är inte
            ekonomiskt rationellt att flytta runt produktion baserad på stödorientering
            där man åker snitslad bana mellan olika stödregler med tillverkning
            under en period här och en period där. Detta måste vi få stopp
            på. De bästa fabrikerna med den bästa produktiviteten, bästa produktutvecklingen
            och duktigaste arbetskraften ska stå sig i konkurrensen och inte
            slås ut för att det finns generösare regeringar i en del länder.
          </note>
          <note>
            Det andra vi måste göra är naturligtvis att se till att Sverige
            fortsätter att vara i framkant vad gäller konkurrenskraft på det
            här området. Vi ska helt enkelt fortsätta att göra bättre bilar.
            Vi ska göra dem på ett smartare sätt genom att utveckla nya produkter
            billigare och bättre så att det blir våra produkter som når fram
            till konsumenterna.
          </note>
          <note>
            Jag redovisar i mitt svar ett brett program med många olika områden
            där vi ska vidareutveckla våra styrkor. Vi ska bli bättre på säkerhet,
            på att integrera elektronik i bilarna, på att jobba med design,
            miljöfrågor, utsläpp och annat, och jag tycker att industrin och
            staten ska jobba tillsammans med detta. När jag säger staten inbjuder
            jag gärna också andra intresserade - partier, politiker och enskilda
            från de intresserade delarna av Sverige - att arbeta med detta.
            Jag ser det som ett första rangens nationellt intresse.
          </note>
          <note type="speaker">
            Anf. 13 BIRGITTA CARLSSON (c):
          </note>
          <note>
            Fru talman! Jag instämmer helt i det näringsministern säger om
            vikten av att vi i Sverige har en generös inställning till en
            så viktig industri som bilindustrin.
          </note>
          <note>
            Näringsministern nämnde också vikten av bra företagsklimat. Den
            åsikten delar vi i Centerpartiet helt.
          </note>
          <note>
            Det är oerhört viktigt att vi har ett företagsklimat som gör
            det lätt att starta företag. Då tänker vi kanske inte på just
            bilindustri, men underleverantörer kan ju i stor utsträckning
            vara nystartande företag. Då är det också viktigt att vi inte
            lägger på dem ytterligare kostnader för sjukskrivningar, vilket
            diskuteras just i dessa tider, och att vi satsar ytterligare pengar
            på infrastruktur.
          </note>
          <note>
            När det gäller infrastrukturen tycker vi som kommer från Västra
            Götaland att vi är styvmoderligt behandlade. Vi har nämligen många
            stora vägprojekt som är i skriande behov av åtgärder. Just nu
            arbetar man med E 6:an mot Oslo, men E 20 är också en väg som
            så länge jag varit verksam som politiker i Skaraborg och Skövde,
            och det är ganska många år, varit på tapeten. Det är inte tillfredsställande
            att den Europaväg som går mellan våra två största städer har den
            standard som den har.
          </note>
          <note>
            Det är också oerhört betydelsefullt för bland annat bilindustrin
            som har många tunga transporter bland annat från motorfabriken
            i Skövde. Det är också transporter från andra fabriker i Skaraborg
            och andra delar av Sverige som ska ta sig vägen ned till Göteborg
            och Volvofabriken och också till hamnen därnere.
          </note>
          <note>
            Det är oerhört viktigt att resurser ges till infrastrukturen
            på ett sådant sätt att vi får större del av pengarna i Västra
            Götaland. Man jobbar intensivt därnerifrån. Jag hoppas verkligen
            att regeringen satsar mer resurser än vad man har gjort just på
            den här delen. E 20 måste byggas ut, och det måste ske nu.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 9.41 på förslag av andre vice talmannen
            att ajournera förhandlingarna till kl. 10.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 10.00.
          </note>
          <note>
            4 § Svar på interpellation 2002/03:193 om regeringens samarbetspartier
          </note>
          <note>
            Anf. 14 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Bo Lundgren har frågat mig: Är statsministern beredd
            att dra konsekvenserna av
          </note>
          <note>
            Vänsterpartiets och Miljöpartiets utrikespolitik och avbryta
            regeringssamverkan med dessa partier?
          </note>
          <note>
            Den socialdemokratiska regeringen, Vänsterpartiet och Miljöpartiet
            samarbetar för ett tryggare, rättvisare och grönare Sverige.
          </note>
          <note>
            Tillsammans vill våra tre partier arbeta för en tydlig politik
            för ett grönt, jämställt folkhem där hållbar tillväxt, full sysselsättning
            och trygg välfärd drivs framåt av teknisk utveckling och modern
            omställning, omfattande delaktighet och minskade klyftor.
          </note>
          <note>
            På ett flertal områden har viktiga framgångar kunnat nås sedan
            samarbetet inleddes för drygt fyra år sedan. Bland mycket annat
            så har sysselsättningen ökat kraftigt och arbetslösheten minskat.
            Växande resurser har tillförts skolan, vården och omsorgen.
          </note>
          <note>
            Förbättringar har gjorts för barnfamiljer och pensionärer. Biståndet
            har höjts, insatser för ökat bostadsbyggande har vidtagits och
            ökade resurser tillförs nu såväl rättsväsendet som miljöområdet.
          </note>
          <note>
            Dessa förbättringar för svenska folket har kunnat genomföras
            samtidigt som de offentliga finanserna har värnats. Räntorna har
            hållits tillbaka och inflationen är under kontroll. Trots en kraftig
            uppbromsning av världsekonomin så förblir den svenska ekonomin
            i gott skick i en internationell jämförelse. På denna stabila
            och ansvarsfulla grund ska samarbetet utvecklas vidare.
          </note>
          <note>
            Dock omfattar inte samarbetet mellan våra tre partier hela politikens
            arbetsfält. I likhet med vad som gällde under förra mandatperioden
            undantas utrikes-, försvars- och säkerhetspolitik samt EU-politik
            från samarbetet i den mån det inte rör budgetrelaterade frågor
            eller i övrigt innefattas av det sakpolitiska samarbetet.
          </note>
          <note>
            Bakgrunden till detta är väl känd. Enligt regeringens uppfattning
            finns så avgörande skiljaktigheter mellan våra respektive partier
            inom dessa områden att de inte kan vara föremål för ett organiserat
            samarbete.
          </note>
          <note>
            I stället söker regeringen största möjliga samförstånd i riksdagen
            i dessa för landet så viktiga och avgörande frågor. På ett flertal
            områden har också viktiga överenskommelser kunnat göras och beslut
            fattas. De förändringar som nu genomförs inom försvaret har parlamentariskt
            stöd över blockgränsen i riksdagen. En bred enighet har kunnat
            uppnås rörande vår säkerhetspolitik. Regeringens agerande i EU:s
            ministerråd förankras kontinuerligt i riksdagen. Det finns en
            bred samsyn i frågor som rör Sveriges inställning och agerande
            kring krisen i Irak.
          </note>
          <note>
            Det samarbete - med de fördjupningar som nu sker och de avgränsningar
            som den socialdemokratiska regeringen, Vänsterpartiet och Miljöpartiet
            är överens om - fungerar således väl.
          </note>
          <note>
            Mitt svar på Bo Lundgrens fråga om jag är beredd att avbryta
            samarbetet mellan våra tre partier blir därför nej.
          </note>
          <note type="speaker">
            Anf. 15 BO LUNDGREN (m):
          </note>
          <note>
            Fru talman! Låt mig först kanske inte tacka för svaret som man
            åtminstone förr brukade göra i riksdagen, för jag är inte riktigt
            nöjd med det, men låt mig i alla fall tacka för att statsministern
            har inlett en mer positiv verksamhet när det gäller att besvara
            interpellationer. Det tror jag är till fromma för den politiska
            debatten rent generellt.
          </note>
          <note>
            När det gäller sakfrågan kan man inte isolera utrikespolitiken
            och det som ligger bakom i det här fallet
          </note>
          <note>
            Vänsterpartiets och Miljöpartiets syn på utrikespolitiska frågor.
            När vi hade en debatt här i kammaren som handlade om utrikespolitiken,
            men som kom att koncentreras på krisen i Irak, var det alldeles
            uppenbart att Vänsterpartiets och Miljöpartiets starka attacker
            mot just USA är grundade på motståndet mot den fria ekonomin och
            det mindre politiserade samhället i USA. Därmed är det klart att
            de grundvärderingarna också spelar in i inrikespolitiken. Socialdemokraterna
            och Göran Persson har valt att samarbeta med två partier som står
            för någonting som inte bara i utrikespolitiken är extremt och
            inte i samklang med det som vi just där kanske kan vara överens
            om i betydligt större omfattning. Det handlar om deras inställning
            när det gäller viktiga saker i människors vardag.
          </note>
          <note>
            Samverkan med Vänsterpartiet och Miljöpartiet är en av de grundläggande
            orsakerna till att regeringen är handlingsförlamad när det gäller
            att skapa förutsättningar för att på ett bättre sätt möta dåliga
            konjunkturer i ekonomin. Vi hade några goda år, delvis med grund
            i en ohållbar börsbubbla i IT-sektorn, men det gav i alla fall
            under några år en bra ekonomisk utveckling för Sverige. I sådana
            tider ska man ju skapa förutsättningar för att bättre kunna möta
            de dåliga åren. Men inte. Av varje tanke på att genomföra de reformer
            som inte bara den politiska oppositionen utan också ekonomer,
            internationella organisationer och andra talar om är nödvändiga
            för att Sverige i en lågkonjunktur och i en högkonjunktur ska
            kunna växa snabbare och få fler jobb blev det inget.
          </note>
          <note>
            Då ser vi resultatet av samarbetet som också grundas på de värderingar
            som handlar om hela politiken - stigande öppen arbetslöshet. Varje
            dag är det
          </note>
          <note>
            1 ½ miljon människor som inte går till jobbet. Det är ett av
            de stora problemen i Sverige, både för den som har drabbats av
            sjukdom och för den som saknar jobb eller har förtidspensionerats
            trots att man egentligen skulle kunna arbeta. Men det är också
            ett problem för oss alla därför att det leder till att färre och
            färre måste försörja fler och fler. Detta är ett grundläggande
            problem i hela ekonomin.
          </note>
          <note>
            Vi ser ett vikande nyföretagande, och vi ser hur välståndet utvecklas
            svagare för enskilda människor och hushåll och även hur det blir
            svårare att finansiera viktiga samhällsfunktioner. Lars Engqvist,
            som sitter i kammaren nu, talar om att det inte är så farligt
            motstånd mot skattehöjningar och att det behövs mer skattehöjningar
            för att klara vården i framtiden. Men det som behövs är att fler
            arbetar. Då krävs det reformer som syftar till att fler ska arbeta.
          </note>
          <note>
            Vad är egentligen Göran Perssons reaktion på den utveckling vi
            ser i dag? Jag blir faktiskt ganska förvånad, om jag uttrycker
            det milt, när jag läser hans kommentar i Dagens Industri. Det
            viktiga för Göran
          </note>
          <note>
            Persson är den politiska makten. Den går före Sverige och människorna
            i Sverige. Jag tror, säger Göran
          </note>
          <note>
            Persson, att vi nog får en vändning lagom till valet.
          </note>
          <note>
            En vändning lagom till valet! För mig skulle det viktigaste vara
            att få en vändning uppåt så snabbt som möjligt.
          </note>
          <note>
            Vi kan inte styra konjunkturen, men vi kan, Göran
          </note>
          <note>
            Persson, göra något åt förutsättningarna för att i en dålig konjunktur
            få en bättre utveckling än annars.
          </note>
          <note>
            Där är problemet. Bryt samverkan med Vänsterpartiet och Miljöpartiet!
            Skapa förutsättningar för en bättre politik för hela landet!
          </note>
          <note>
            Anf. 16 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Vi vet att moderatledaren är under press. Det är
            vi alla från tid till annan. Men man kanske inte ska dras med
            av någon panik, Bo Lundgren, bara för att det finns opinionsmässiga
            motgångar. Var försiktig med det och koppla lite bakåt i tiden
            till vad du har sagt förut så att inte varje tillfälle i riksdagens
            talarstol så att säga blir en ny start. Det skapar inte intryck
            av kontinuitet.
          </note>
          <note>
            Vad är det jag menar när jag säger detta? Jo, Bo
          </note>
          <note>
            Lundgren försöker härleda i bevis att de ekonomiska bekymmer
            vi har nu, de utrikespolitiska problem vi ser, delvis tycks bero
            på Miljöpartiets och Vänsterpartiets antiamerikanism. Vi kan naturligtvis
            diskutera om det är en korrekt analys eller inte. Jag delar inte
            uppfattningen. Men vi kan diskutera den ändå.
          </note>
          <note>
            Om Bo Lundgren verkligen menar det han säger får vi anledning
            att gräva lite i arkivet och titta på vad
          </note>
          <note>
            Lundgren har sagt förut. Då går jag 156 dagar bakåt i tiden -
            inte mer än så - till den 1 oktober förra året efter valet. I
            ett TT-telegram den dagen kl. 15.32 låter
          </note>
          <note>
            Bo Lundgren meddela följande:
          </note>
          <note>
            Vi får väl se vad som händer. Det förhandlas om både det ena
            och det andra. Vi får se var Miljöpartiet landar rent parlamentariskt
            säger Lundgren, som inte utesluter en regering med både Miljöpartiet
            och Moderaterna. Det var kl. 15.32 den 1 oktober.
          </note>
          <note>
            Jag förföljdes under den tiden av moderater och folkpartister
            som satt i regeringsförhandlingar med dessa erbarmliga miljöpartister
            som Lundgren nu har kommit underfund med att de är - och andra.
            Jag sade vid det tillfället: Nej, de kan inte ingå i en regering
            därför att vi har en för stor skillnad i synen på utrikespolitik.
          </note>
          <note>
            Hur kunde det komma sig, Bo Lundgren, att ni tog så våldsamt
            fel för 156 dagar sedan? Hur kunde det komma sig att ni tog så
            våldsamt fel? Såg ni inte då vad det här handlade om? Vad är det
            som har inträffat sedan dess fram tills nu som gör att det som
            då Lars
          </note>
          <note>
            Leijonborg och Bo Lundgren stod för då ansågs som höjden av klokskap
            och nu är någonting som tydligen totalt förstör våra offentliga
            finanser och vårt internationella anseende?
          </note>
          <note>
            Arkiv, Bo Lundgren, är inget dåligt politiskt redskap. Ibland
            hittar man ett och annat där som man kanske borde titta på innan
            man ställer interpellationer i riksdagen.
          </note>
          <note type="speaker">
            Anf. 17 BO LUNDGREN (m):
          </note>
          <note>
            Fru talman! Jag har länge tyckt att Göran Persson skulle göra
            sig bättre som arkivarie. Hans tillbakablickande när det gäller
            den ekonomiska utvecklingen och hans ibland glömska när det gäller
            de år när han satt i regeringen under 80-talets spekulationsekonomi
            är intressant. Det är viktigare och väsentligare att diskutera
            framtiden, men när den ser besvärlig ut väjer Göran Persson. Då
            vänder han tillbaka.
          </note>
          <note>
            Jag var inte alls särskilt positiv till de regeringsförhandlingar
            som mina borgerliga bröder och min borgerliga syster ägnade sig
            åt. Maud Olofsson drog själv slutsatsen att det inte skulle gå.
            Men eftersom det som ska avgöra en samverkan alltid ska vara det
            politiska innehållet tyckte jag inte att man på förväg kunde utesluta,
            säga nej till eller avstyrka samtal.
          </note>
          <note>
            Sedan får man dra slutsatser av samtalen. En av de slutsatser
            jag drog var att vi inte skulle kunna stödja en regering som höjer
            energiskatter eller på annat sätt bedriver en politik som vi inte
            tror är bra för Sverige.
          </note>
          <note>
            Personligen har jag svårt att tänka mig att det hade blivit en
            regering med det underlag som diskuterades.
          </note>
          <note>
            Men visst har man rätt att diskutera. Den rätten har
          </note>
          <note>
            Göran Persson också. Men man måste sedan se vilka slutsatser
            man ska dra av hur det faktiskt fungerar.
          </note>
          <note>
            Det är roligt att Göran Persson intresserar sig för den moderata
            partiinterna diskussionen. Men jag ser på politiken på ett annorlunda
            sätt, mindre personfixerat. Det intressanta för mig är inte om
            det finns en press på mig eller andra. Det intressanta för mig
            är att se till att minska pressen på det svenska folket. Det är
            det väsentliga och det vi borde diskutera i kammaren.
          </note>
          <note>
            Jag grips inte av någon panik, men låt oss titta på regeringens
            underlåtenhetssynder. År 1997, för snart sex år sedan, såg jag
            hur sjukfrånvaron exploderade.
          </note>
          <note>
            Nu först börjar regeringen fundera om man ska vidta några åtgärder.
            Passivitet. Handlingsförlamning. Det är arkivarien snarare än
            den som ser framåt och vill göra något bättre för svenska folket.
          </note>
          <note>
            I ekonomin ser vi nu vad som hände med de stolta spådomarna om
            sju feta år efter sju magra. Göran
          </note>
          <note>
            Persson sade för några år sedan att konjunkturen viker kanske
            2005. Så var det inte: Se på börskraschen som Göran Persson inte
            trodde på.
          </note>
          <note>
            Det viktiga är inte att göra prognoser och spådomar. Det viktigaste
            i politiken, Göran Persson, handlar om att nu, här i dag, helst
            tidigare, men åtminstone i dag, dra slutsatser av konsekvenserna.
            Sverige behöver en politik där fler får arbete. Vi kan se till
            att föra en politik som gör att fler arbetar även i en lågkonjunktur.
            Sverige behöver en politik som gör att det blir lönt att arbeta
            och lönt att satsa på företagande. Vi behöver en politik som ger
            oss en bättre tillväxt både i lågkonjunktur och högkonjunktur.
            Det är det som saknas.
          </note>
          <note>
            Det finns en riksdagsmajoritet. Om regeringen faktiskt tänkte
            på svenska folket mer än på den politiska makten - läs Dagens
            Industri! - skulle vi snabbt ha kunnat få förbättrade villkor
            för småföretagen och snabbt få en situation som gör det lönande
            att arbeta.
          </note>
          <note>
            Det är de frågeställningarna, Göran Persson, som är väsentliga.
          </note>
          <note>
            Jag kommer tillbaka till det jag sade innan. Om
          </note>
          <note>
            Göran Persson är beredd att bryta samarbetet med
          </note>
          <note>
            Vänstern och Miljöpartiet också när det gäller inrikespolitiken,
            det som präglas av deras värderingar, det som gör att marknadsekonomin
            inte får tillräckligt utrymme, då går det att skapa majoriteter
            som gör att vi kan klara lågkonjunkturen bättre. Jag tänker inte
            bara, Göran Persson, på hur det går i valet 2006, jag tänker på
            hur det går för svenska folket just nu. Det behövs en annan politik.
            Det behövs över huvud taget en politik, arkivarien!
          </note>
          <note>
            Anf. 18 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Vi har förstått att Bo Lundgren inte tänker så mycket
            på valet 2006. Det kanske inte heller blir hans bekymmer. Vi får
            väl se.
          </note>
          <note>
            Jag kommer tillbaka till det som interpellationen handlade om.
            Du kräver att vi ska bryta samarbetet med Miljöpartiet och Vänsterpartiet.
            Då skulle jag kunna fortsätta att läsa citat från dina mittenbröder
            och din mittensyster om hur högt de värderar Miljöpartiet, vilket
            förtroende de har för Miljöpartiet. Den förhandling som Lars Leijonborg
            genomförde förra hösten gjorde mig lite tryggare. Jag kände då
            att det
          </note>
          <note>
            Miljöpartiet står för i ekonomiska frågor är sådant som ligger
            väl i linje med en mittfåra i svensk politik.
          </note>
          <note>
            Annars hade man inte kunnat stå här och förhandla.
          </note>
          <note>
            Bo Lundgren sade ingenting negativt om de förhandlingarna. Tvärtom
            uteslöt han inte att sitta i samma regering som Moderaterna och
            Miljöpartiet skulle konstituera. Detta är bilden.
          </note>
          <note>
            Nu kommer Bo Lundgren tillbaka och säger att detta samarbeta
            ska rivas upp. Han tar utgångspunkten i Irakkriget. Jag var tydlig
            redan då. Vi har inte en samsyn om utrikespolitiken med Miljöpartiet
            och
          </note>
          <note>
            Vänsterpartiet. Därför sitter de heller inte i regeringen. Men
            Bo Lundgren skulle sitta i samma regering som Miljöpartiet! Bo
            Lundgrens mittenkamrater var beredda att gå fram i riksdagen med
            ett sådant förslag efter en förhandling, som skulle kräva Moderaternas
            aktiva stöd i varje votering i riksdagen. Då sade Bo
          </note>
          <note>
            Lundgren ingenting.
          </note>
          <note>
            Var det möjligen makten det handlade om, Bo
          </note>
          <note>
            Lundgren? Var det makten som då drev Bo Lundgren att till varje
            pris föra Socialdemokraterna ut ur kanslihuset? Till och med så
            långt var Bo Lundgren beredd att gå att han kunde tänka sig att
            släppa fram en regering med Miljöpartiet tillsammans med den borgerliga
            mitten. Så kommer han tillbaka nu och säger att samarbetet ska
            brytas.
          </note>
          <note>
            Om vi inte kan samarbeta med Miljöpartiet och
          </note>
          <note>
            Vänsterpartiet, som vi nu gör i enskilda sakfrågor i den ekonomiska
            politiken, kan då Moderaterna gå in i ett samarbete med Miljöpartiet
            i exempelvis immigrationspolitiken? Det är ett område som är utsatt
            för stark press. Är det där öppet för ett samarbete mellan moderater
            och miljöpartister? Eller gäller Bo
          </note>
          <note>
            Lundgrens principiella uppfattning att det inte går att samarbeta
            med Miljöpartiet därför att ett sådant parti för med sig en antiamerikanism
            in i svensk politik som lägger en död hand över ekonomisk tillväxt?
          </note>
          <note>
            Bestäm dig! Det är det som interpellationen handlar om. Den handlar
            om de parlamentariska förutsättningarna. Tänk då också högt, Bo
            Lundgren, om vad det finns för annat regeringsalternativ, om den
            socialdemokratiska regeringen inte har ett samarbete med
          </note>
          <note>
            Vänsterpartiet och Miljöpartiet.
          </note>
          <note>
            För min del, fru talman, är det här, precis som Bo
          </note>
          <note>
            Lundgren säger, en fråga om makten. Visst är det det.
          </note>
          <note>
            Vi kan fortsätta att regera i ett nära samarbete med två partier
            som står för samma grundsyn som vi vad gäller fördelning, vad
            gäller grönt folkhem och vad gäller jämställdhet. Det är de partier
            som Bo Lundgren tar bestämt avstånd från, men det är inte värre
            än att han kunde ha tänkt sig att stötta en regering där de ingick.
            Det är sakläget.
          </note>
          <note>
            Beskyll mig gärna för att vara arkivarie, men ett starkt historiskt
            intresse är inte fel när man sysslar med politik. Nutidshistoria
            156 dagar tillbaka i tiden sitter inte heller i vägen, särskilt
            om man råkar vara ledare för ett konservativt parti. Varsågod,
            Bo Lundgren!
          </note>
          <note type="speaker">
            Anf. 19 BO LUNDGREN (m):
          </note>
          <note>
            Fru talman! Än så länge är det väl talmannen som ger ordet i
            kammaren, även om Göran Persson säkert skulle ha ambitionen att
            ta över också den funktionen.
          </note>
          <note>
            Men vi kan nu lämna just den mer personliga frågeställningen.
          </note>
          <note>
            Göran Persson! Det är politikens innehåll som ska styra, och
            det är det som skiljer oss. Jag tror inte att det hade gått att
            bilda en regering med ett tillräckligt bra politiskt innehåll
            med Miljöpartiet. Sedan kan man i enskilda frågor, där Miljöpartiet
            eller något annat parti visar sig tycka detsamma som vi och andra
            borgerliga partier, komma fram till ett beslut som blir bättre
            än det som hade blivit följden av att
          </note>
          <note>
            Socialdemokraterna bestämde på egen hand eller tillsammans med
            Vänstern och Miljöpartiet.
          </note>
          <note>
            Men det är självklart att den slutsats som Maud
          </note>
          <note>
            Olofsson drog när Centern lämnade de här överläggningarna var
            ungefär det utfall som jag hade väntat mig av de överläggningarna,
            men jag tycker inte att jag i förväg ska säga till andra att inte
            diskutera. Man får ju själv, både jag och de andra, dra slutsatser
            av vad som kommer ut av samtalen.
          </note>
          <note>
            Men nu gällde inte frågan detta, utan den gällde det parlamentariska
            läge som vi faktiskt har i Sverige i dag. Göran Persson säger,
            och nu än mer tydligt, att man, när det gäller allt annat än utrikespolitiken,
            har samma grundvärderingar, det vill säga Göran Persson och Gudrun
            Schymans parti, som nu leds av någon -
          </note>
          <note>
            vem vet, höll jag på att säga, vem exakt som har den makten?
            Men det är ju Gudrun Schyman som Göran
          </note>
          <note>
            Persson har samarbetat med under en lång tid. När jag har debatterat
            med henne har hennes inställning handlat om att politiken ska
            styra det mesta. Det går tvärs mot det som Sverige behöver.
          </note>
          <note>
            Göran Persson borde inte fly den fråga som är den viktiga här.
            Vad är konsekvensen av det samarbete ni har? Konsekvensen är ju
            att ni ingenting gör när nu konjunkturen viker. Ni använde inte
            de goda åren till att lägga grunden för att klara de dåliga åren
            bättre.
          </note>
          <note>
            Arbetslösheten stiger. Vallöftena sviks. Välståndet viker. Det
            är svårare att finansiera offentliga utgifter.
          </note>
          <note>
            Och regeringen gör ingenting för att hjälpa företagandet. Där
            är grundproblemet. Bryt det samarbetet,
          </note>
          <note>
            Göran Persson!
          </note>
          <note>
            Anf. 20 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Vi är i en lågkonjunktur. Det är sant.
          </note>
          <note>
            Det gäller inte bara Sverige. Det gäller också Europa i övrigt.
            Vi har klarat oss bättre än Europa i övrigt, och vi klarar oss
            fortsatt bättre än Europa i övrigt. Det beror på den politik som
            vi har fört, och den politiken har vi utformat i stor utsträckning
            tillsammans med de partier som nu Bo Lundgren kritiserar. Vi har
            dock inte samma syn i utrikespolitiken. Därför samarbetar vi inte
            där. För min del var det ett mycket tydligt besked i valrörelsen.
            Det har visat sig hålla också efter valet.
          </note>
          <note>
            Jag kan läsa några citat till, eftersom Bo Lundgren, vad jag
            förstår, tycker att det är intressant att höra. Lyssna på Göran
            Hägglund, en kristdemokrat som säger så här: Om vi tittar på Miljöpartiets
            valmanifest är det vår slutsats att de kan få igenom mer av sin
            egen politik tillsammans med oss än med Socialdemokraterna. Eller
            lyssna på Mats Odell, kristdemokraten, som säger: Jag har stort
            förtroende för Peter
          </note>
          <note>
            Eriksson. Eller lyssna på Johan Pehrson, Folkpartiets partisekreterare,
            som säger att man inte kan utesluta
          </note>
          <note>
            Miljöpartiet från någon regeringspost, inte ens posten som utrikesminister.
          </note>
          <note>
            Så var det då, för 156 dagar sedan. Jag kan förstå om Bo Lundgren
            blir upprörd över att påminnas om detta, och jag söker inte sak
            mer med Lundgren om det här. Nu är positionerna klargjorda. Jag
            kan bara konstatera att de parlamentariska förutsättningarna för
            resten av mandatperioden har klarnat betydligt.
          </note>
          <note>
            Det är resultatet av Bo Lundgrens interpellation.
          </note>
          <note>
            Fram tills i dag trodde jag att man skulle kunna få se en utveckling
            där Moderaterna släppte fram en mittenregering med stöd av Miljöpartiet.
            Men efter dagens inlägg är det uppenbarligen en möjlighet som
            Bo
          </note>
          <note>
            Lundgren har stängt. Det kan väl i så fall vara en god effekt
            av denna interpellationsdebatt.
          </note>
          <note type="speaker">
            Anf. 21 BO LUNDGREN (m):
          </note>
          <note>
            Fru talman! Den här interpellationen handlar självklart om den
            regeringssamverkan som Göran
          </note>
          <note>
            Persson och Socialdemokraterna har med Vänsterpartiet och Miljöpartiet
            och inget annat. Allt hypotetiskt resonemang om regeringsbildning
            är i det här läget betydligt mindre intressant, därför att det
            är hypotetiskt.
          </note>
          <note>
            Det är politikens innehåll som ska grunda en regeringssamverkan,
            och jag tror att det är väldigt svårt att ha en regeringssamverkan
            med ett parti som uttrycker det i utrikespolitiken som företrädare
            för
          </note>
          <note>
            Miljöpartiet har gjort. Jag tror inte att någon borgerlig politiker
            egentligen säger att det i dagsläget skulle vara möjligt.
          </note>
          <note>
            Men det intressanta är ju en annan fråga, nämligen effekterna
            av det samarbete som ni har. När jag i utrikesdebatten hörde just
            hur ideologiskt grundade attackerna mot USA var insåg jag också
            hur mycket detta styr alla dem som jobbar med och inom Regeringskansliet.
          </note>
          <note>
            Då är jag tillbaka till den grundläggande frågeställningen, Göran
            Persson. Fly inte bort från den! Är regeringen beredd att gå ifrån
            långbänken och passivitetens rum och i stället fundera kring vad
            vi kan göra nu för att alla de reformer som borde ha gjorts för
            länge sedan, för att fler ska få jobb, faktiskt genomförs? Det
            går att få en majoritet i riksdagen om
          </note>
          <note>
            Göran Persson vill.
          </note>
          <note>
            Anf. 22 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Den politik som Bo Lundgren erbjuder samarbete omkring
            är inte gångbar i Sveriges riksdag och inte heller i svensk folkopinion.
            Den bygger nämligen på helt felaktiga värderingar som resulterar
            i ökade klyftor i samhället, och de vill vi inte ha.
          </note>
          <note>
            Om man läser igenom det som Bo Lundgren säger i sin sista replik
            ser man att han börjar med att faktiskt hålla lite halvöppet för
            något slags borgerlig regering stödd av Miljöpartiet. Sedan glider
            han under replikens gång över i att det kanske ändå inte går med
            tanke på dess antiamerikanism.
          </note>
          <note>
            Interpellationens utgångspunkt är Miljöpartiets och Vänsterpartiets
            utrikespolitiska hållning. Den kände vi till för ett halvår sedan.
            Den var ingen nyhet.
          </note>
          <note>
            Därför tog vi vår ställning. Ni drev ett maktpolitiskt spel här
            i kammaren för att till varje pris ersätta en socialdemokratisk
            regering med någonting annat. Nu vet vi att det maktpolitiska
            spelet uppenbarligen inte kommer att upprepas därför att Lundgren
            har gett beskedet att han inte släpper fram en regering som stöder
            sig på eller som innehåller miljöpartister. Det är ett intressant
            besked, och för parlamentarismen under kommande mandatperiod är
            det ett mycket välkommet besked.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2002/03:190 om utländska läkarlegitimationer
          </note>
          <note>
            Anf. 23 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Cecilia Wikström har frågat mig om jag avser att
            vidta några åtgärder för att utländska läkare ska kunna få slippa
            den avslutande kursen som krävs för svensk legitimation, om den
            enskilde läkaren inte behöver den, samt vilka åtgärder jag avser
            att vidta för att stävja läkarbristen.
          </note>
          <note>
            Låt mig först säga att det enligt min mening självklart måste
            ställas höga krav på samtliga läkare som ges svensk legitimation
            och därmed har rätt att arbeta här. Det är mycket viktigt att
            sjukvården upprätthåller en hög kvalitet och patientsäkerhet.
          </note>
          <note>
            Inom EU och EES-området har man tagit fram minimikrav för vad
            läkarutbildningarna ska innehålla för att vara godkända. Det har
            således skett en granskning av utbildningarna, och alla medlemsländernas
            läkarutbildningar uppfyller dessa minimikrav.
          </note>
          <note>
            Det pågår dessutom fortlöpande ett arbete med att säkerställa
            en hög standard på utbildningarna.
          </note>
          <note>
            Språkkunskaper och kunskaper om den lagstiftning som omgärdar
            läkaryrket får inte uppställas som villkor för legitimation av
            läkare som är utbildade inom EU eller EES-området. Dessa villkor
            blir i stället en förutsättning för att få arbete och blir en
            naturlig del av den meritvärdering som arbetsgivaren gör inför
            en anställning.
          </note>
          <note>
            När det gäller läkarutbildningarna som ges i länder utanför EU
            och EES-området finns det stora variationer i kvalitet och innehåll.
            Man måste därför i varje enskilt fall göra en bedömning av utbildningen
            och hur den behöver kompletteras för att motsvara de svenska kraven.
            Av denna anledning ställs på läkare från dessa länder bland annat
            krav på att de genomgår medicinskt kunskapsprov eller provtjänstgöring
            beroende på erfarenhet med mera. Socialstyrelsen är den myndighet
            som är behörig att bedöma om kraven för legitimation är uppfyllda.
          </note>
          <note>
            Jag vet att det för närvarande är många utländska läkare som
            väntar på att få genomföra kursen i författningskunskap och därför
            ska nu Socialstyrelsen ta kontakt med berörda högskolor för att
            få till stånd en extra kurs under innevarande år 2003.
          </note>
          <note>
            Jag vill här också nämna att regeringen har satsat
          </note>
          <note>
            100 miljoner kronor per år 2001-2003 för att öka sysselsättningen
            bland invandrare. Satsningen gäller bland annat kompletterande
            utbildning för personer med utländsk högskoleutbildning, varav
            bland annat läkare tillhör en prioriterad grupp.
          </note>
          <note>
            Enligt den slutrapport för år 2002 som AMS har överlämnat till
            regeringen har arbetsmarknadsutbildningen inom ramen för utbildningssatsningen
            helt dominerats av vårdutbildningar, varav kompletteringsutbildning
            för läkare och sjuksköterskor har varit vanligast. Enligt rapporten
            har också andelen förberedande utbildningar ökat. Det är utbildningar
            i yrkessvenska, framför allt sjukvårdssvenska, som står för ökningen.
          </note>
          <note>
            I sammanhanget vill jag också nämna att det utöver de redovisade
            aktiviteterna pågår flera lokala projekt i landet för att underlätta
            kompletteringen av invandrade läkares utbildning.
          </note>
          <note>
            Det är givetvis viktigt att ta till vara den resurs som bland
            annat de invandrade läkarna utgör. Vi måste på olika sätt försöka
            underlätta för dem att komplettera sin utbildning för att få en
            svensk legitimation inom rimlig tid. Jag utesluter därför inte
            att ytterligare åtgärder från regeringen kan behöva vidtas.
          </note>
          <note type="speaker">
            Anf. 24 CECILIA WIKSTRÖM (fp):
          </note>
          <note>
            Fru talman! Jag vill inledningsvis tacka socialministern för
            svaret. Innehållet var delvis positivt, men jag anser att det
            delvis lämnar en del övrigt att önska.
          </note>
          <note>
            Låt mig börja med en kort redogörelse för de frågeställningar
            som ligger till grund för min interpellation till socialministern.
            Det saknas 1 500 läkare i
          </note>
          <note>
            Sverige, enligt en ny uppgift från Läkarförbundet.
          </note>
          <note>
            Samtidigt finns det ett betydande antal utländska läkare som
            lever i Sverige men av olika skäl inte bereds möjlighet att utöva
            sitt yrke.
          </note>
          <note>
            Det finns, som jag ser det, två nivåer på problemet med utländska
            läkare och varför de inte tas till vara i svensk sjukvård. På
            en nivå rör det sig om läkare som hotas av utvisning. Jag läser
            ur ett brev som verksamhetschefen på ortopediska kliniken vid
            Mälarsjukhuset i Eskilstuna, Anders Hansson, har skrivit till
            statsminister Göran Persson. Anledningen är att en irakisk läkare
            som tjänstgör på sjukhuset nu hotas av utvisning. Anders Hansson
            skriver: Förklara för mig och för ortopediska kliniken hur Sverige
            kan ha råd att avstå den här läkarens tjänster!
          </note>
          <note>
            Läkaren kom till Sverige som asylsökande. Han har fem års arbetserfarenhet
            som ortoped i sitt hemland. Han har genomgått kursen Svenska för
            utländska läkare och har under det senaste halvåret varit provanställd
            vid Mälarsjukhuset. Men Migrationsverket och Utlänningsnämnden
            har sagt nej till mannens ansökningar om att få stanna i Sverige.
            Enligt det senaste beslutet ska denna person avvisas inom två
            veckor.
          </note>
          <note>
            Jag frågar mig om det är rätt att bedöma ett ärende som detta
            enbart ur asylsökandesynpunkt när vi vet att Sverige under lång
            tid kommer att behöva få många fler läkare. Det gläder mig att
            se att också migrationsministern är i kammaren. Det skulle vara
            intressant att föra diskussionen vidare med honom.
          </note>
          <note>
            Men nu är det socialministern jag debatterar med.
          </note>
          <note>
            Detta var den första nivån på problemet som jag ser det. Den
            andra nivån handlar om de läkare som kommer från ett land utanför
            EU och EES-området som har accepterats som deltagare i Socialstyrelsens
            utbildningsprogram, som har fullföljt programmet vad gäller språkutbildning
            och gjort flera års provtjänstgöring under handledning. Dessa
            läkare har redan ett permanent uppehållstillstånd, ett så kallat
          </note>
          <note>
            PUT, ofta av helt andra än yrkesmässiga skäl. Det som fattas
            läkarna i denna kategori är den tvåveckorskurs som Socialstyrelsen
            nu kräver för att läkarlegitimation ska kunna utfärdas. Utan legitimation
            får läkarna inte behandla eller förskriva medicin självständigt.
            Denna kurs är det fullt på.
          </note>
          <note>
            Utan legitimation tjänar en läkare under 20 000
          </note>
          <note>
            kr. Dagen efter läkarlegitimationens utfärdande blir lönen 40
            000 initialt. Det är av avgörande betydelse för individen, för
            hans eller hennes framtid i Sverige och som familjeförsörjare.
          </note>
          <note>
            Till den kurs som ges under våren har 126 läkare sökt de 80 platser
            som finns vid Göteborgs universitet. Här kommer mitt tack till
            socialministern in. Tack för att du ger så entydigt besked i svaret!
            Du säger att
          </note>
          <note>
            Socialstyrelsen ska ta kontakt med berörda högskolor för att
            få till stånd en extra kurs nu under våren. Det är positivt. Men
            det finns mer att önska.
          </note>
          <note>
            Anf. 25 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Det är viktigt att skilja på diskussionen om asylpolitiken
            och diskussionen om hur vi klarar försörjningen av läkare till
            den svenska sjukvården. Jag tror att man hamnar fel om man blandar
            ihop de två frågorna. Det är inte rimligt att ha en asylpolitik
            som grundar sig på vilken yrkesutbildning den sökande har, att
            rätten till att få asyl i Sverige grundar sig på om man är läkare,
            advokat eller bara vanlig metallarbetare. Jag tänker lämna den
            frågeställningen åt sidan och i stället diskutera vilken skyldighet
            vi har att erbjuda möjlighet för dem som har en läkarkompetens
            med sig till Sverige att komma in i den svenska sjukvården.
          </note>
          <note>
            Vi har en tradition av att ställa mycket höga krav.
          </note>
          <note>
            Det är viktigt att vi behåller den så att vi inte skapar en känsla
            av att kvaliteten i läkarnas kompetens minskar.
          </note>
          <note>
            Det som uppenbart är ett problem är det som Cecilia Wikström
            tar upp i sin interpellation och sitt anförande, nämligen att
            det är ett för litet utbud av ganska enkla kurser. Socialstyrelsen
            kommer att genomföra en extra kurs som rimligtvis kan garantera
            dem en plats som inte kom med - det var 126 sökande till 80 platser
            - så att vi åtminstone kommer förbi detta.
          </note>
          <note>
            Jag lovar att följa frågan så att vi ser till att inte korta
            och enkla kompletteringskurser blir ett hinder för dem som annars
            är nästan färdiga med sin utbildning. De behövs verkligen i sjukvården.
            Vi ska se till så att vi inte har sådana flaskhalsar. Om vi klarar
            det tror jag att vi har sett till att lösa åtminstone de akuta
            problemen.
          </note>
          <note type="speaker">
            Anf. 26 CECILIA WIKSTRÖM (fp):
          </note>
          <note>
            Fru talman! Det är roligt att vi är överens om vikten av att
            ta till vara den fantastiska resurs som de utländska läkarna utgör.
            Ministern säger avslutningsvis i sitt svar på min interpellation
            att han inte utesluter att regeringen kan behöva vidta ytterligare
            åtgärder. Jag har nu fått ett entydigt och klart besked.
          </note>
          <note>
            Det är jag mycket tacksam för. Det tror jag också att alla de
            46 läkare som inte fick plats på kursen uppskattar. Vi kanske
            kan emotse ett helhetsperspektiv från regeringen där man främst
            ser till behovet av läkare och därför kan öppna för arbetskraftsinvandring.
            Som en konsekvens kan man då tillåta att de läkare som har kommit
            hit och sökt asyl kan få stanna som arbetskraftsinvandrare.
          </note>
          <note>
            Jag tycker inte alls som ministern att vi ska släppa helheten
            och ta frågorna för sig. Det behövs ett helhetsperspektiv i svensk
            politik. Det gäller att vara pragmatisk och lösa de problem och
            frågeställningar som finns i Sverige i dag. Läkarbristen är ett
            oerhört stort problem. Man kan åtminstone tänka sig att regeringen
            kan ha ett helhetsperspektiv och se till att det blir ett bättre
            samarbete mellan AMS och Socialstyrelsen när det gäller resursfördelningen,
            till exempel med avseende på språkutbildning eller utbildning
            kring svensk författning. Så är inte fallet i dag. Då skulle inte
            Socialstyrelsen behöva gå ut och säga att pengarna är slut samtidigt
            som AMS har pengar kvar.
          </note>
          <note>
            Samhällets kostnader för läkarbristen är enorma -
          </note>
          <note>
            vi är överens om det - i förhållande till den ganska ringa resurs
            som krävs för att satsa på utbildningsplatserna. Det är ett stort
            problem att man inte ser till helheten. Titta på alla läkare som
            finns här och kommit av olika skäl! Öppna möjligheter för dem
            att stanna i Sverige! Kanske kan de bli arbetskraftsinvandrare.
          </note>
          <note>
            Jag mötte själv som präst ute på den uppländska landsbygden för
            många år sedan en familj som flytt hit från det forna Jugoslavien.
            Han var neurokirurg och hon mikrobiolog. De kunde inte få stanna
            trots att
          </note>
          <note>
            Akademiska sjukhuset omedelbart hade velat anställa dem. Han
            åkte in och blev handledd som frivillig läkare. Till slut orkade
            den här familjen inte mer. Det sista de gjorde var att ringa ett
            samtal till australiska ambassaden. Dagen efter var de välkomna.
            De fick bilder på hus och löfte om att välja anställning.
          </note>
          <note>
            Jag bara undrar: Ska detta vara det sätt på vilket vi tar emot
            läkare i Sverige, oavsett varför de har kommit hit? De behövs,
            därom är vi alla överens. Jag tycker att det är patetiskt att
            Anders Hansson, chefen vid ortopediska kliniken i Eskilstuna,
            inte kan få anställa den här läkaren som uppenbarligen gör ett
            gott arbete där.
          </note>
          <note>
            Det finns två nivåer i detta, men jag godtar inte ministerns
            svar att vi ska skilja på det ena och det andra. Vi behöver helhet
            i frågan.
          </note>
          <note>
            Anf. 27 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Det är just det vi behöver. Jag är övertygad om att
            Jan O Karlsson skulle kunna ge ett alldeles utmärkt svar på den
            här frågeställningen. Låt mig möjligtvis biträda honom genom att
            säga att det är otroligt viktigt att vi är alldeles tydliga när
            det gäller grunden för vår flyktingpolitik. Det är skyddsbehovet
            och enbart skyddsbehovet som avgör besluten. Vi kan inte börja
            väga skyddsbehovet mot våra inhemska behov av vissa yrkesgrupper.
            Då har vi förlorat trovärdighet internationellt när det gäller
            flyktingpolitiken och också, tror jag, gentemot svenska medborgare.
            Här ska vi inte snegla åt andra intressen än just behovet av skydd
            för den enskilde individen.
          </note>
          <note>
            En helt annan sak är diskussionen om hur vi ska hantera läkarbristen
            i Sverige. Det sker ett mycket aktivt sökande efter utländska
            läkare. En rad landsting samverkar för att få läkare att komma
            hit. Det är dessutom ganska populärt att flytta till Sverige.
            Det är viktigt att det också kan ske med läkare som kommer från
            länder utanför EU och EES-området. Men när vi söker läkare från
            dessa områden och erbjuder dem möjlighet att komma hit ska vi
            försäkra oss om att de klarar mycket höga krav på kompetens. Det
            är det som Socialstyrelsen har i uppgift att se till.
          </note>
          <note>
            Det som är nu är bekymret är alltså att många har nått nästan
            ända fram, och sedan visar det sig vara för litet utbud av den
            sista kompletterande kursen. Då är det viktigt att vi ser till
            att detta försvinner. Men låt oss inte blanda ihop diskussionen
            om flyktingpolitik med diskussionen om att erbjuda fler utländska
            läkare jobb i den svenska sjukvården. Då tror jag nämligen att
            vi förlorar respekt både för vår sjukvårdspolitik och för vår
            flyktingpolitik.
          </note>
          <note type="speaker">
            Anf. 28 CECILIA WIKSTRÖM (fp):
          </note>
          <note>
            Fru talman! Förklara detta för Anders Hansson som är chef vid
            ortopediska kliniken i Eskilstuna!
          </note>
          <note>
            Förklara det för dem som sitter på åhörarläktaren här, och förklara
            det för de många tusentals människor som står i kö för operationer
            och andra insatser i svensk sjukvård! Förklara för dem varför
            de läkare som har kommit hit och sökt asyl inte kan få stanna
            som arbetskraftsinvandrare i Sverige! För mig är detta obegripligt.
          </note>
          <note>
            Givetvis ska vi fästa stort avseende vid asylskälen. Men om de
            nu ändå är här, låt dem då stanna!
          </note>
          <note>
            Öppna vårt land för arbetskraftsinvandring! Jag tror att det
            är precis det som behövs.
          </note>
          <note>
            Samhällets kostnader för att ta hand om dessa personer, ge dem
            en svensk utbildning och låta dem stanna är faktiskt marginella.
            Det mänskliga lidande som så många människor står i kö för måste
            väl ändå vara värt att ta på allvar. Låt fler utländska läkare
            komma hit och ge dem rätt att stanna - men som arbetskraftsinvandrare!
            Det verkar inte vara svårare än så.
          </note>
          <note>
            Anf. 29 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! I själva verket är det knappast något problem för
            läkare som har fått utbildning i ett annat land att komma till
            Sverige. Det sker ett aktivt arbete för att få dem att komma hit.
            Landstingen rekryterar utländska läkare. Vad vi diskuterar är
            bara att vi ska försäkra oss om att de har den kompetens som krävs
            för att jobba inom svensk sjukvård. Här finns i praktiken inga
            problem.
          </note>
          <note>
            Ett annat bekymmer kan då vara att det kommer hit individer som
            har en läkarutbildning i sitt hemland som flyktingar. Då ställer
            Cecilia Wikström frågan:
          </note>
          <note>
            Ska vi då inte ha en särskild bedömning för de flyktingar som
            har en särskild utbildning? Om vi skulle acceptera det har vi
            förlorat greppet om vår flyktingpolitik och förlorat all respekt
            internationellt. Det är det jag vänder mig emot. Varje flykting
            som kommer hit ska prövas med utgångspunkt i de skyddsbehov han
            eller hon har. Vi ska inte ha några sidoaspekter på det.
          </note>
          <note>
            En helt annan diskussion är vilka möjligheter de svenska landstingen
            har att rekrytera utländska läkare. Det sker i mycket stor omfattning,
            och det är i själva verket ganska lätt att kommit hit till Sverige
            om man får den kompletterande utbildningen. Vi ska se till att
            detta fungerar.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2002/03:148 om minröjning
          </note>
          <note type="speaker">
            Anf. 30 Statsrådet JAN O KARLSSON (s):
          </note>
          <note>
            Fru talman! Lars Ångström har frågat mig vilka åtgärder jag är
            beredd att vidta för att Sida inte ska minska sitt stöd till humanitära
            minröjningsprojekt utan leva upp till regeringens uttalanden och
            ambitionsnivåer. Därtill har Lars Ångström frågat vilka åtgärder
            jag avser att vidta för att FOI ska kunna upprätthålla sin minröjningsrelaterade
            forskning och utveckling samt för att Räddningsverket ska få möjlighet
            att agera som Sveriges operativa aktör vid humanitära minröjningsinsatser.
            Slutligen har Lars
          </note>
          <note>
            Ångström frågat vad jag avser att göra för att underlätta för
            minröjningsorganisationer att använda de mest kostnadseffektiva
            maskinerna, exempelvis den svenska Scan-Jack.
          </note>
          <note>
            Låt mig inleda med att understryka det allvarliga med det mänskliga
            lidande och de hinder för utveckling som orsakas av antipersonella
            minor och oexploderad ammunition. Mycket arbete har gjorts. Samtidigt
            återstår ett viktigt och långsiktigt internationellt arbete för
            att minska minornas förödelse i mindrabbade länder. Sverige spelar
            en viktig roll i detta arbete.
          </note>
          <note>
            Stöd till humanitär minhantering är en viktig fråga för det svenska
            utvecklingssamarbetet. Som Lars
          </note>
          <note>
            Ångström riktigt påpekar har Sveriges stöd till minröjningsprojekt
            mellan 1998 och 2001 pendlat från
          </note>
          <note>
            75,3 till 107,9 miljoner kronor. Utbetalningarna under
          </note>
          <note>
            2002 uppgick till drygt 70 miljoner kronor. Som jag nämnde i
            november då Lars Ångström ställde en likartad fråga i riksdagen
            finns det en rad faktorer som påverkar Sveriges faktiska åtaganden
            och utbetalade belopp.
          </note>
          <note>
            De totala åtagandena kan variera från år till år beroende på
            vilka insatser som påbörjas och avslutas.
          </note>
          <note>
            Detta kan leda till att det uppstår fluktuationer i utbetalningsnivån
            på kort sikt. Under 2001 avslutades bland annat två större minprojekt
            i Nicaragua och i
          </note>
          <note>
            Moçambique, vilket delvis kan förklara nedgången under 2002.
          </note>
          <note>
            Som jag även nämnde i november ska vi heller inte glömma att
            det finns en hel del svenska finansierade mininsatser som inte
            redovisas som sådana.
          </note>
          <note>
            Sverige ger i ökad utsträckning icke öronmärkta rambidrag till
            internationella organisationer som Internationella rödakorskommittén,
            UNDP:s trust funds,
          </note>
          <note>
            Unicef samt Europeiska unionens handlingsplan för minhantering.
            Då bidragen inte är öronmärkta har mottagarna ingen skyldighet
            att rapportera specifikt hur den enskilde givarens medel allokerats.
            Detta är ett medvetet agerande från vår sida då organisationerna
            därmed får möjlighet att arbeta mer flexibelt och kan allokera
            medel till de områden som behöver det mest.
          </note>
          <note>
            Karaktären på svenskt humanitärt minhanteringsstöd har även ändrats
            de senaste åren. I enlighet med svensk politik på minområdet stöder
            vi i dag i större utsträckning mindrabbade länders egen kapacitet
            att hantera minproblemen, vilket i många fall på kort sikt är
            mindre kostsamt än de högteknologiska lösningar som tidigare finansierats.
            Att stödja uppbyggnad av den lokala kapaciteten och lokalt ägarskap
            är ytterst viktigt om vi ska bidra till att lösa minproblemet
            på ett bärkraftigt sätt. Av denna anledning valde Sida till exempel
            att finansiera uppbyggnad av Eritreas egen minröjningskapacitet
            genom stöd till FN:s lokala
          </note>
          <note>
            Mine Action Center i Eritrea framför finansiering av den Scan-Jack-maskin
            som Lars Ångström i sin fråga refererar till.
          </note>
          <note>
            Att fokusera debatten på utbetalningsnivåer kan av dessa anledningar
            ge en missvisande bild av Sveriges åtaganden på det humanitära
            minområdet. Kvalitet och långsiktighet bör styra det svenska humanitära
            minstödet!
          </note>
          <note>
            Som Lars Ångström påpekar tog regeringen i maj
          </note>
          <note>
            2002 fram en samlad syn på minhantering, och en interdepartemental
            arbetsgrupp har börjat arbeta med uppgiften att samordna och effektivisera
            det svenska arbetet med minhantering. Det är regeringens avsikt
            att det samlade svenska engagemanget för humanitär minröjning
            ska ligga på en fortsatt hög ambitionsnivå.
          </note>
          <note>
            Vidare bör uppmärksammas att Försvarsmakten har fått regeringens
            uppdrag att inrätta en nationell samverkansgrupp för de myndigheter
            som arbetar med ammunitions- och minröjning. Gruppen ska bland
            annat arbeta med forskning och teknikutveckling, materielanskaffning,
            internationella aktiviteter, personalfrågor, utbildning och metodutveckling.
          </note>
          <note>
            Vad avser Räddningsverkets insatser för humanitär minröjning
            vill jag framhålla att dessa är efterfrågestyrda och grundar sig
            ytterst på förfrågningar om svenskt stöd från mindrabbade länder
            och internationella organisationer som arbetar med humanitär minhantering.
            Som jag nämnde ovan kan åtagandena variera beroende på vilka aktiviteter
            som påbörjas och avslutas ett visst år. Sammantaget kan detta
            leda till fluktuationer i Räddningsverkets totala åtaganden.
          </note>
          <note>
            Räddningsverkets ställning som svensk operativ aktör för humanitär
            minröjning ligger dock fast. Uppgifterna att främst svara för
            ledning, utbildning och kvalitetssäkring av insatser kommer att
            fullföljas av
          </note>
          <note>
            Räddningsverket också under 2003.
          </note>
          <note type="speaker">
            Anf. 31 LARS ÅNGSTRÖM (mp):
          </note>
          <note>
            Fru talman! Jag tackar statsrådet Jan O Karlsson för svaret om
            Sveriges stöd till humanitär minröjning.
          </note>
          <note>
            Det är några saker som jag särskilt skulle vilja understryka.
            I den senaste rapporten från den internationella kampanjen mot
            landminor visar man på påtagliga resultat. Det är nu hela 143
            stater som har skrivit under avtalet om att förbjuda landminor,
            alltså tre fjärdedelar av världens länder. Men trots detta har
            vi stora problem.
          </note>
          <note>
            90 stater i världen är drabbade av minor och oexploderad ammunition.
            Varje år dör och lemlästas tusentals människor, och det är framför
            allt kvinnor och barn som sprängs i luften av dessa minor. I 69
          </note>
          <note>
            länder skedde det olyckor under 2001 och 2002, och de flesta
            olyckor skedde i de hårdast drabbade staterna Afghanistan, Tjetjenien,
            Kambodja, Angola, Nepal, Indien, Irak och Burma. Och det allra
            värsta i denna utveckling är att det i 23 väpnade konflikter som
            nu pågår har det lagts ut nya minor av regeringsstyrkor och gerillaorganisationer.
          </note>
          <note>
            Problemet är alltså väldigt stort, och mycket återstår att göra.
            Men som en följd av mediers och, tyvärr, politikers allt svalare
            intresse minskar anslagen till minröjning. År 2001 minskade anslagen
            för första gången på tio år. Det har lett till ett svårare arbete
            för minröjningsorganisationerna att skapa finansiering för nödvändiga
            insatser. Det behövs mer resurser för att röja miner, för att
            utveckla maskinella system och för att utbilda personal på de
            lokala platserna.
          </note>
          <note>
            Jag vill här inrikta mig på två områden. Statsrådet poängterade
            att kvalitet och långsiktighet bör styra det svenska humanitära
            minstödet. Jag har talat med minröjningsexperter som poängterar
            att det inte finns någon som helst motsatsställning mellan maskinell
            minröjning å ena sidan och nationell kapacitetsuppbyggnad å andra
            sidan, utan tvärtom. Ett svenskt maskinellt projekt skulle gå
            ut på att svensk personal utbildar lokal personal i att använda
            minröjningsmaskiner under en viss tid och att sedan under svensk
            övervakning få personalen att kunna hantera detta själv för att
            därefter lämna över hela projektet till de lokala minröjningsorganisationerna.
            Detta är verkligen en fråga om lokal kompetensuppbyggnad inom
            ett angeläget område.
          </note>
          <note>
            I regeringens samlade syn på minhantering sägs det också uttryckligen
            att humanitär minröjning är en långsiktig uppgift med mycket höga
            initialkostnader för materielinköp och uppbyggnad. Problemet i
            dag är att när anslagen minskar är det många som inte vågar satsa
            långsiktigt, vilket krävs vid maskinell minröjning där initialkostnaderna
            är väldigt höga men där resultaten är mycket goda. Därför måste
            Sida och andra givare våga satsa på minröjningsutrusning som på
            sikt leder till det mest kostnadseffektiva arbetet även om initialkostnaderna
            är höga.
          </note>
          <note>
            Det finns en stor efterfrågan från FN och från mindrabbade stater
            att få stöd för att genomföra kapacitetsuppbyggnad avseende maskinell
            minröjning.
          </note>
          <note>
            Jag vill därför upprepa min fråga till biståndsministern:
          </note>
          <note>
            Vilka åtgärder avser biståndsministern att vidta för att underlätta
            för minröjningsorganisationer att använda de mest kostnadseffektiva
            maskinerna, till exempel den svenska Scan-Jack, för att därmed
            öka minröjningsinsatserna?
          </note>
          <note type="speaker">
            Anf. 32 Statsrådet JAN O KARLSSON (s):
          </note>
          <note>
            Fru talman! Jag är väldigt tacksam för att jag har fått tillfälle
            att diskutera den här frågan. Den innehåller nämligen några saker
            av principiellt oerhört stor betydelse i vår framtida biståndspolitik
            eller utvecklingspolitik. Och jag kan försäkra Lars Ångström att
            vårt engagemang i minröjningen som en del av vårt utvecklingssamarbete
            med de drabbade länderna inte bara kommer att fortsätta och också
            att intensifieras utan att vi också allt starkare kommer att understryka
            frågans egentliga utvecklingsaspekt. Jag ska till att börja med
            säga att min egen personliga erfarenhet från detta område så gott
            som uteslutande är från Afghanistan. Men jag hoppas att jag under
            min tid som biståndsminister ska skaffa mig mer kunskap på platsen
            i Moçambique, Angola och på andra håll som jag räknar med att
            besöka.
          </note>
          <note>
            Jag vill varna för att man drar för hårda växlar på indikatorn
            anslagsutveckling. Detta är ett utvecklingspolitiskt åtagande.
            Och som jag påpekade i mitt interpellationssvar är vi på väg bort
            från den särredovisningsmetodik eller öronmärkningsmetodik som
            vi ofta har haft i biståndspolitiken både i EU och i Sverige.
            Det är oerhört viktigt att de internationella organ som arbetar
            och de samarbetskonstellationer som från tid till annan utvecklas
            i länder där man gör stora satsningar har fria händer. Det gäller
            för länderna där att ta ett steg tillbaka. Det viktiga är inte
            de tre kronorna som sitter på en apparat, utan det viktiga är
            att minorna försvinner och att de försvinner på ett sådant sätt
            att kvinnorna kan ta sig fram från sin nyodling till sjukhuset
            eller till barnavårdskliniken, för att ta Afghanistan som exempel,
            alltså att vi får en så nära integration som möjligt. Om vi alltför
            mycket öronmärkningsvägen vill försäkra oss om att just Sverige
            och svenska maskiner tas i anspråk finns det en risk. I
          </note>
          <note>
            vår insats ingår naturligtvis forskning. Forskningen ska fortsätta
            annars blir vi ingen aktör på sikt, och vi ska fortsätta att forska
            om minröjning. Vi ska fortsätta att stimulera framtagningen av
            nya och ännu bättre maskiner. Men låt oss inte i en politisk debatt
            så att säga hamna i en apparatfälla utan se frågan i ett utvecklingspolitiskt
            perspektiv.
          </note>
          <note>
            Jag håller med om att om vi inte gör sådana förtroendeskapande
            deklarationer som också följs upp i praktisk handling finns det
            naturligtvis risk för att våra forskare och experter drar sig
            tillbaka, och det får under inga omständigheter ske. Därför kommer
            vi också i utvecklingspropositionen att behandla denna fråga i
            samband med att vi också kommer att aktivera oss i hela konfliktlösningspanoramat
            i svensk biståndspolitik i framtiden. Jag vill gärna återkomma
            till det i mitt nästa inlägg.
          </note>
          <note>
            När vi går in och arbetar med stöd, kapacitetsuppbyggnad och
            underlättar för ett minröjningsarbete kommer vi också att föra
            in det i hela utvecklingspanoramat.
          </note>
          <note>
            Jag ska ta Angola som exempel. Jag har tydligt och klart sagt
            till de länder som vi samarbetar nära med, framför allt Storbritannien
            och Norge, att jag inte vill ha någon mer donors conference i
            Angola.
          </note>
          <note>
            Jag vill ha en doers conference där vi också skaffar en sådan
            transparens i den angolanska regeringens olje- och diamantaffärer
            så att vi har klart för oss att vi kommer dit med teknologin,
            med forskningen och med engagemanget men att det är Angola som
            äger detta. Och det finns finansiella resurser i Angola för att
            också ta ledningen och finansiellt stå för detta. Vi är med humanitärt,
            men vi måste också pressa fram ett sant ägarskap hos dessa länder.
            Och detta ansluter precis till hela vår fattigdomsstrategi och
            utvecklingsfilosofi, och där har minröjningen sin givna och viktiga
            roll.
          </note>
          <note type="speaker">
            Anf. 33 LARS ÅNGSTRÖM (mp):
          </note>
          <note>
            Fru talman! Jag håller med statsrådet Jan O Karlsson om att man
            inte ska stirra sig blind på anslagsnivåer. Men det är ju ett
            faktum ett det finns ett samband mellan hur stora anslagen är
            och hur mycket minröjningsorganisationer runtom i världen vågar
            satsa. Allt minröjningsarbete är beroende av långsiktig planering
            på grund av höga initialkostnader för att man ska veta att man
            sedan kan fullfölja projekten.
          </note>
          <note>
            Om anslagen krymper är det allt färre som vågar göra de stora
            och nödvändiga initiala satsningarna för att just få långsiktig
            effekt.
          </note>
          <note>
            Jag håller också med statsrådet om att man inte ska stirra sig
            blind på huruvida de maskiner som används är svensktillverkade
            eller inte. Självklart finns det många minröjningsmaskiner i världen
            som håller hög kvalitet. Scan-Jack i Sverige är bara en av dem.
            Rimligtvis bör man välja den som är lämpligast, men det krävs
            att organisationer har ekonomiska förutsättningar att satsa på
            de investeringar som krävs. Maskinell minröjning är nämligen en
            oerhört effektiv metod i ett långsiktigt minröjningsarbete.
          </note>
          <note>
            Statsrådet sade också att det är viktigt att vi fortsätter och
            fullföljer forskningen på det här området, och jag kan inte annat
            än hålla med vad gäller forskningens vikt. Men jag känner en stor
            oro. I min interpellation konstaterar jag att Totalförsvarets
            forskningsinstitut, FOI, riskerar nedskärningar i sin minröjningsrelaterade
            forskning och utveckling. Anslaget till denna forskning har redan
            minskat kraftigt.
          </note>
          <note>
            Under förra året hade FOI tre minröjningsrelaterade forskningsuppdrag,
            ett från Försvarsmakten, ett från Försvarsmaktens hundtjänstenhet
            och ett från
          </note>
          <note>
            Räddningsverket, men enligt nuvarande planer kommer endast Försvarsmaktens
            uppdrag att finnas kvar
          </note>
          <note>
            2003. Det skulle innebära en ytterligare nedskärning, från 26
            miljoner till 10 ½ miljon, alltså mer än en halvering av minrelaterad
            forskningsverksamhet.
          </note>
          <note>
            Skälet till den här nedskärningen under 2003 är bland annat att
            Räddningsverket har aviserat att forskningsanslagen kommer att
            dras in till följd av verkets ansträngda ekonomi samt prioriteringen
            av att kunna fungera som en operativ aktör. Vi ser här väldigt
            tydligt kopplingen mellan de ekonomiska anslag som ges och den
            verksamhet som faller ut som ett resultat. Krymper anslagen måste
            i det här fallet
          </note>
          <note>
            Räddningsverket göra en prioritering; man får välja bort någonting.
            Det är då här - som Jan O Karlsson själv underströk - den viktiga
            forskningen som prioriteras bort.
          </note>
          <note>
            Jag tror att det är oerhört olyckligt om vi inte fortsätter att
            hålla en hög nivå på de svenska forskningsinsatserna på det här
            området. Jan O Karlsson och jag är helt eniga om att det är oerhört
            viktigt att fortsätta detta humanitära biståndsarbete från svensk
            sida. Jag vill därför mot bakgrund av de nedskärningar på det
            här forskningsområdet i Sverige som jag nu har redogjort för upprepa
            min fråga: Vilka åtgärder avser biståndsministern att vidta för
            att FOI ska kunna upprätthålla sin minröjningsrelaterade forskning
            och utveckling?
          </note>
          <note type="speaker">
            Anf. 34 Statsrådet JAN O KARLSSON (s):
          </note>
          <note>
            Herr talman! Det är klart att det finns ett sammanhang, men jag
            vill säga att det är vidare, vilket jag lite grann kom in på i
            min förra replik. När det gäller utvecklingen av anslagen blir
            till att börja med signalverkan hos olika aktörer beroende av
            om man stirrar sig blind på vissa anslag. Sidas och regeringens
            engagemang när det gäller minröjning tar sig inte bara uttryck
            i öronmärkta tydligt angivna insatser anslagsvis utan också i
            insatser genom flera internationella organisationer som, vilket
            jag sade redan i mitt svar, är relevanta för detta därför att
            de går till minröjningsändamål.
          </note>
          <note>
            Det finns här ett ännu mera komplicerat sammanhang. Låt mig ta
            Afghanistan som exempel. Vi arbetar i Afghanistan tillsammans
            med Svenska Afghanistankommittén framför allt med hälsocentraler
            och skolundervisning. Men vi deltar också personalmässigt, men
            det är när det gäller Afghanistan danskarna som sitter i förarsätet.
            När vi har gått in i arbetet på att gradera upp vårt stöd till
            Afghanistan är det inte i varje givet läge nödvändigt utan en
            ren effektivitetsfråga om vi ska engagera oss där med - som vi
            också gör - större insatser för minröjning.
          </note>
          <note>
            Men jag tror alltså till att börja med inte att anslagsgivningen
            är en indikator på det långsiktiga engagemanget, utan det ingår
            i vår fastställda grundläggande politik att det här är en väldigt
            viktig del av vårt humanitära bistånd, och vi kommer också att
            se till att det fortsätter.
          </note>
          <note>
            Jag ger vidare Lars Ångström rätt i att man i och för sig kan
            se en uppdragsfinansierad forskningsverksamhet av det slag som
            det här rör sig om - den är alltså inte anslagsfinansierad - som
            ett slags risk. Det betyder samtidigt en vitalisering, för det
            innebär också en möjlighet att konkurrera med andra forskare.
          </note>
          <note>
            Men det finns en kritisk massa som vi måste se till att ha kvar,
            så att vi förblir en aktör på området, just därför att vi vill
            kunna fortsätta att integrera detta i det som vi åtminstone hittills
            har kallat vårt bilaterala humanitära bistånd.
          </note>
          <note>
            Jag vill också vidga det här ytterligare med att säga att jag
            inte är så säker på att man ska vara så hård i gränsdragningen
            om vad som är humanitärt bistånd och vad som är utvecklingsbistånd.
            Är det humanitärt bistånd eller utvecklingsbistånd att ha en hälsoklinik?
            Det betyder överlevnad för barn som ska arbeta. Också det är utveckling.
            Är skolutbildning humanitärt bistånd eller är det utvecklingsbistånd?
          </note>
          <note>
            Minröjningen är ju en del av ett utvecklingsarbete.
          </note>
          <note>
            På Shumalislätten runt Kabul röjer man minorna så strategiskt
            som man kan för att få till stånd jordbruksproduktion. Samtidigt
            är detta när det fungerar bra integrerat med flyktingåtervändande.
          </note>
          <note>
            Jag vill inte heller för vår framtida diskussion -
          </note>
          <note>
            jag skulle förmoda att vi kommer att diskutera detta vid något
            enstaka tillfälle även i framtiden - insistera på att det här
            uteslutande rör sig om humanitärt biståndsarbete utan att övergången
            mellan det humanitära och det utvecklingsmässiga är väldigt flytande.
          </note>
          <note>
            Det viktiga är att det fortsätter och sammanlänkas med den faktiska
            utveckling som ska äga rum.
          </note>
          <note>
            I Afghanistan handlar det med nuvarande takt om sju års arbete
            innan de ur ekonomisk synpunkt strategiska områdena är röjda.
            Det görs mycket effektivt.
          </note>
          <note>
            Jag kan försäkra att det här kommer att ligga fast som ett tydligt
            politiskt åtagande för oss i vår framtida utvecklingspolitik,
            också därför att vi vill sätta press på våra samarbetspartner
            att även de engagerar sig. Ett land som Indien bör inte bara utveckla
            sin kapacitet när det gäller förstörelsevapen - för att nu säga
            någonting riktigt olämpligt - utan också lägga en del av sina
            pengar på att samarbeta med oss om minröjning i Indien.
          </note>
          <note>
            Jag vill därför i min försäkran om att detta kommer att fortsätta
            att vara en viktig del av vår utvecklingspolitik säga att detta
            inte bara är humanitärt utan också är utveckling och att vi måste
            sätta press på våra partner.
          </note>
          <note type="speaker">
            Anf. 35 LARS ÅNGSTRÖM (mp):
          </note>
          <note>
            Herr talman! Jag tycker nog att statsrådet Jan O
          </note>
          <note>
            Karlsson inte riktigt förhåller sig till de frågeställningar
            som har väckts i interpellationen och som jag har tagit upp här
            i debatten. Det finns inget motsatsförhållande i vår syn på vikten
            av minröjningsinsatser från svensk sida eller i huruvida man ska
            kalla det här för humanitära insatser eller biståndsinsatser.
            Det är inte det som är problematiken, utan problemet har i dag
            varit att vi har sett anslagsminskningar, vilket har fått till
            följd att flera organisationer inte vågar initiera de viktiga
            projekt som skulle behövas därför att man inte är säker på att
            man har finansiering för att fullfölja dem. Sida tvingades att
            välja en prioritering på grund av sina resursbegränsningar, vilket
            ledde till att man inte investerade i maskinell minröjningsutrustning.
            Maskinell minröjning är en oerhört effektiv metod för att långsiktigt
            befria ett lands yta från allt fler minor.
          </note>
          <note>
            Detta är alltså ett dilemma, och jag hoppas att Jan
          </note>
          <note>
            O Karlsson håller med mig om att det är ett sådant när man inte
            kan finansiera initialt höga kostnader för att få en långsiktigt
            effektiv minröjning.
          </note>
          <note>
            Jag tycker heller inte, herr talman, att statsrådet förhåller
            sig till den oro som jag här uttryckt över att forskningen på
            det här området har minskat. Man riskerar att få mer än en halvering
            av anslagen på
          </note>
          <note>
            Totalförsvarets forskningsinstitut när det gäller minrelaterad
            forskning under nästa år. Det är en klar följd av en ansträngd
            budget där Räddningsverket tvingas prioritera och där vi ser att
            det finns fog för att befara att den här forskningen kommer att
            få stryka på foten.
          </note>
          <note>
            Jag tycker alltså att mina frågor står kvar utan svar från statsrådet.
            Vilka åtgärder avser biståndsministern att vidta för att FOI ska
            kunna upprätthålla sin minröjningsrelaterade forskning och utveckling?
            Vilka åtgärder avser statsrådet att vidta för att möjliggöra en
            sådan finansiering att flera organisationer kan satsa på långsiktig
            minröjning?
          </note>
          <note type="speaker">
            Anf. 36 Statsrådet JAN O KARLSSON (s):
          </note>
          <note>
            Herr talman! Det är alldeles riktigt att jag inte har besvarat
            frågorna. Eller rättare sagt: Jag tycker att jag har gjort det,
            men jag har besvarat dem på ett annat sätt än vad frågeställaren
            har velat eftersom jag vill sätta in dem i ett lite annat sammanhang.
          </note>
          <note>
            Än en gång: Anslag fluktuerar av flera olika skäl.
          </note>
          <note>
            Medelsåtgången i det fallet är inte bara en indikator på ett
            politiskt agerade utan även på en efterfrågesituation. Man kan
            säga att där ligger ett politiskt beslut om det. Det betyder att
            det som interpellanten Lars
          </note>
          <note>
            Ångström kallar för anslag i själva verket är ett budgetutfall.
            Då kan man i och för sig tänka sig att det finns en risk för att
            människor säger: Här satsar man inte mera. I själva verket är
            det så att efterfrågan på de tjänster och de insatser som vi gör
            har minskat, och det har fått till uttryck att verksamheten har
            minskat. Men jag gav ett väldigt tydligt och klart besked. Även
            om jag inte riktigt accepterar Lars Ångströms frågeställning därför
            att jag bekämpar anslagsoch öronmärkstänkandet i hela utvecklingspolitiken,
            vill jag ge ett, som jag hoppas, lugnande besked. Det är att det
            finns en kritisk massa under vilken vi inte tänker låta utvecklingen
            gå. Vi måste se till att vi har en kapacitet för forskning och
            för faktiska insatser så att vi som aktör i ett alltmer multilateralt
            sammanhang också är en fullvärdig partner.
          </note>
          <note>
            Jag tror att det viktigaste vi kan göra för att skapa tillit
            och utvecklingsoptimism bland dem som arbetar med den här verksamheten
            är att vi gör klara och tydliga deklarationer, lägger upp en trovärdig
            och uthållig politik på minröjningsområdet. Jag kan försäkra Lars
            Ångström att den utvecklingsproposition som kommer att ligga på
            riksdagens bord senare i vår kommer att innehålla sådana deklarationer
            och sådan politik. Jag är fast besluten att fullfölja och utveckla
          </note>
          <note>
            Sveriges insatser på detta område.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2002/03:175 om rättssäkerheten för
            asylsökande
          </note>
          <note type="speaker">
            Anf. 37 Statsrådet JAN O KARLSSON (s):
          </note>
          <note>
            Herr talman! Sven Brus har frågat mig vad jag avser att göra
            för att stärka den enskildes rätt till en strikt individuell asylprövning.
          </note>
          <note>
            Enligt gällande ordning har varje asylsökande rätt att få sin
            sak individuellt prövad. Han eller hon presenterar skälen för
            sin asylansökan enskilt. Asylskälen prövas vidare individuellt
            av ansvariga utlänningsmyndigheter, och beslutet i asylärendet
            fattas på individuell grund. En sådan prövning sker oavsett vilket
            land den asylsökande kommer ifrån och oavsett den asylsökandes
            bakgrund.
          </note>
          <note>
            I svensk utlänningsrätt finns inga listor över så kallade säkra
            tredje länder eller så kallade säkra ursprungsländer till vilka
            avvisning och utvisning kan ske utan att asylärendet prövats i
            sak. Det är en grundläggande princip inom den svenska asylrätten
            att en myndighet inte kan avgöra huruvida en person är att anse
            som förföljd i utlänningslagens mening om ansökan inte prövats
            individuellt. I praktiken innebär detta att alla asylsökande,
            i ärenden där prövningen av asylskälen ankommer på Sverige, får
            sina skäl prövade i sak oavsett vilket land de kommer ifrån.
          </note>
          <note>
            Även i ärenden där det är uppenbart att det inte finns grund
            för asyl, och det bedöms som rimligt att omedelbart verkställa
            ett avvisnings- eller utvisningsbeslut, föregås ett beslut i ärendet
            av en muntlig och individuell handläggning. Detta kommer bland
            annat till uttryck i 11 kap. 1 § utlänningslagen (1989:529)
          </note>
          <note>
            där det står att en utlänning som har ansökt om asyl i
          </note>
          <note>
            Sverige får avvisas endast om muntlig handläggning har ingått
            vid Migrationsverkets handläggning i ärendet. Principen kan i
            och för sig leda till att Migrationsverket är skyldigt att hålla
            utredning även i fall då det är uppenbart att den asylsökande
            kan sändas hem utan några som helst risker. Av rättssäkerhetsskäl
            har lagtexten ändå utformats så att muntlig handläggning är obligatorisk
            i dessa fall.
          </note>
          <note>
            Enligt min mening fungerar nuvarande system väl. Jag har därför
            inte för avsikt att vidta några ytterligare åtgärder eftersom
            den asylsökande redan enligt gällande lagstiftning och praxis
            har en självklar rätt till individuell prövning av sina asylskäl.
          </note>
          <note type="speaker">
            Anf. 38 SVEN BRUS (kd):
          </note>
          <note>
            Herr talman! Jag vill tacka statsrådet för svaret.
          </note>
          <note>
            Ändå känner jag mig något besviken. Poängen i min fråga om asylsökandes
            rätt till individuell prövning gällde inte främst vad som uttrycks
            i svensk utlänningsrätt, den är jag något så när väl förtrogen
            med.
          </note>
          <note>
            Det gäller inte heller främst hur Migrationsverket hanterar de
            här ärendena, det känner jag mig också tämligen förtrogen med.
          </note>
          <note>
            Syftet med den här debatten är att sätta fokus på de attityder
            som i så hög grad påverkar hur människor behandlas. Jag tror att
            det är en viktig debatt att föra för asylpolitikens totala legitimitet.
          </note>
          <note>
            Statsrådet säger i svaret att varje asylsökande har rätt till
            individuell prövning. Förvisso är det så. Vidare säger han att
            det inte finns någon lista på säkra länder och att det även i
            de fall där det uppenbart saknas asylskäl sker en rättssäker individuell
            prövning. Förvisso är det så.
          </note>
          <note>
            Men även om det nu uppenbarligen är så finns det en verklighet
            som utsatta människor upplever - jag ska återkomma till det. Jag
            har noterat att det ansvarige statsrådet påfallande ofta i den
            flyktingpolitiska debatten uppehåller sig just vid hur vi ska
            förhindra personer som har brottsliga och skumma syften att få
            stanna i Sverige. Även om syftet i sig är gott - jag delar den
            ambitionen naturligtvis - riskerar den här ensidiga fokuseringen
            på problemet att åstadkomma en attitydförskjutning. Legitimiteten
            för en human och generös flyktingpolitik kan undergrävas, och
            undergrävs, i den allmänna opinionen. Det skapas en bild av att
            flertalet flyktingar söker sig till Sverige därför att de är presumtiva
            brottslingar. Håller man sig alltför ofta vid den här debatten
            och ständigt upprepar de här bilderna riskerar asylrätten att
            sättas ur spel.
          </note>
          <note>
            Antalet asylsökande till Sverige var under förra året 33 016
            personer. Av dessa kom 6 163 från det forna Sovjet, från Ryssland,
            Ukraina, Azerbajdzjan,
          </note>
          <note>
            Vitryssland. Det finns olika bedömningsunderlag för hur stor
            del av de här personerna som är kriminellt belastade. Jag ska
            inte ge mig in i spekulationer om det. Men en något så när rimlig
            bedömning kan vara att det kan vara någon eller några enstaka
            procent av
          </note>
          <note>
            33 000 asylsökande som söker sig till Sverige för att begå brott.
            Låt oss med all kraft förhindra att de kommer hit. Om den inställning
            råder det ingen som helst tvekan. Men jag undrar hur relevant
            det är att sätta så stort fokus på den här lilla gruppen. Jag
            menar att den fokusering riskerar att leda bort från ett individuellt
            tänkande till att se på asylsökande gruppvis. Vi är nog båda,
            Jan O Karlsson och jag, medvetna om hur viktiga attitydfrågorna
            är för flyktingpolitikens legitimitet.
          </note>
          <note>
            Enligt statsrådet står allt väl till. Enligt min mening fungerar
            nuvarande system väl, säger Jan O
          </note>
          <note>
            Karlsson i svaret. De signaler som har gått ut från statsrådet
            har handlat om ta hjälp av ryska poliser, att begränsa överklagandemyndigheterna,
            men statsrådet har enligt svaret i dag inte för avsikt att vidta
            några andra åtgärder.
          </note>
          <note>
            Min fråga, det som var poängen i min interpellation, är: Har
            det inte någon betydelse vilka signaler vi som ansvariga politiker
            ger i de här frågorna? Även om de här signalerna inte förändrar
            lagens bokstav och inte ens tillämpningen kanske undrar jag om
            statsrådet verkligen bortser från att attitydförskjutningar också
            kan påverka hur människor bemöts och hanteras i det svenska systemet.
          </note>
          <note type="speaker">
            Anf. 39 Statsrådet JAN O KARLSSON (s):
          </note>
          <note>
            Herr talman! När jag säger i svaret att jag inte vill göra någonting
            är det inte något generellt uttalande om svensk flyktingpolitik,
            det kan jag försäkra. Det gäller specifikt frågan om den snabbprocess
            som vi har, för den betraktar jag som utomordentligt viktig.
          </note>
          <note>
            Jag delar till hundra procent Sven Brus synpunkter på hur oerhört
            viktigt det är, inte bara de formella tolkningarna och hänvisningarna
            till paragrafer, utan vad vi säger, hur vi säger det, vilka attityder
            vi som har ett ansvar för detta demonstrerar. Det har vi vid flera
            gånger fått åskådliggjort, inte bara i vårt eget land utan i hela
            vår världsdel.
          </note>
          <note>
            Jag har fått höra på sistone jag talar mycket om ryska asylsökande.
            Jag skulle, herr talman, vara oerhört tacksam om någon här i riksdagen
            någon gång skulle vilja ha vänligheten att tala om hur många gånger
            jag har talat om flyktingbarnen under mina 13
          </note>
          <note>
            månader som flyktingminister. Detta sker aldrig.
          </note>
          <note>
            Häromdagen fick i TV höra en ung liberal tala om att jag vid
            flera tillfällen hade talat om asylsökande ryssar men att jag
            inte talade om någonting annat. Jag tycker att detta är fruktansvärt
            orättvist. Jag har arbetat varje dag med att sätta barnen i centrum
            i svensk flyktingpolitik. Det har varit min insats.
          </note>
          <note>
            När jag kom hit till den här salen och hörde de oerhört uppskruvade
            tongångar som då förekom i svensk flyktingdebatt sade jag: Kan
            vi inte försöka att se vad som förenar i stället för det som skiljer
            och skapa en demokratisk front mot den främlingsfientlighet som
            vi ser bemäktiga alltfler länder i Europa?
          </note>
          <note>
            Det är det andra som jag har sagt.
          </note>
          <note>
            Detta är de två viktigaste saker som jag har talat om, och jag
            talar om dem varje dag.
          </note>
          <note>
            Men det händer då och då att det blir oro ute i landet när personer
            som har lagt ned sina besparingar på att sköta en lanthandel blir
            bestulna så ofta att varje ekonomiskt resultat i deras affärer
            går till att hyra in vaktbolag. Det har då ofta visat sig att
            det har varit människor som har uppträtt som asylsökande men som
            har kommit hit i brottsliga avsikter. Jag delar Sven Brus bedömning
            att det inte kan röra sig om mera än någon eller några procent
            av de 33 000
          </note>
          <note>
            personerna.
          </note>
          <note>
            Enligt polisens bedömning har det rört sig om ett större antal
            när det gäller just asylsökande från före detta Sovjetunionen.
          </note>
          <note>
            Jag har mött människor som har sagt: Om vi klagar över det här
            anses vi främlingsfientliga. Då säger jag: Om man klagar över
            att man har blivit bestulen och trakasserad är man inte främlingsfientlig.
            Men om man säger att alla som kommer hit är kriminella då är man
            rasist. Där går rågången, och där måste vi vara tydliga.
          </note>
          <note>
            Jag tror också att det är bra om någon person som kommer från
            den här staden och som sitter i ansvarig position också bejakar
            de många av de asylsökande som råkar illa ut på grund av det här.
            Och jag vill gärna fråga Sven Brus: På vilket sätt har jag förbrutit
            mig?
          </note>
          <note>
            Jag är fullt medveten om vilka utomordentligt svåra avvägningar
            som man måste göra. Men jag har sagt till människor i Alvesta,
            i Markaryd, i Kiruna, i
          </note>
          <note>
            Timrå och på andra håll som är förtvivlade över vad de har råkat
            ut för: Bara för att ni är upprörda över det här är ni inte främlingsfientliga.
            Men om ni säger som
          </note>
          <note>
            Lars Törnman att de stjäl som korpar, då är det rasism, och det
            har jag brännmärkt. Där måste vi dra rågången.
          </note>
          <note>
            Men när det är vanliga, enkla svenska människor som drabbas vill
            jag att de ska veta att det åtminstone finns en flyktingminister
            som säger: Ni är inte främlingsfientliga för att ni är upprörda.
            Vi måste se till att det skapas ett system som gör att ni inte
            drabbas. Men de som drabbas hårdast är faktiskt andra asylsökande.
          </note>
          <note type="speaker">
            Anf. 40 SVEN BRUS (kd):
          </note>
          <note>
            Herr talman! Flyktingbarnen är förvisso ett viktigt ämne att
            diskutera, men nu handlar det inte främst om dem i dag. Men jag
            tar gärna en debatt om flyktingbarnen vid lämpligt tillfälle.
            För övrigt har jag möjlighet att belysa det ämnet i Studio Ett
            för någon vecka sedan. Jag beklagar att varken statsrådet Jan
            O
          </note>
          <note>
            Karlsson eller någon enda från det socialdemokratiska partiet
            hade möjlighet att vara med vid det tillfället. Det tycker jag
            var trist eftersom det var en oerhört viktig debatt. Låt oss fortsätta
            den.
          </note>
          <note>
            I dag handlar det om attitydfrågor beträffande asylsökande. Statsrådet
            svarade att det inte finns några länder dit avvisning kan ske,
            att asylansökningar prövas individuellt och att Sverige inte har
            någon lista över säkra länder. Det är bra att det är på det sättet.
          </note>
          <note>
            Det är också viktigt att den länderinformation som besluten grundas
            på vilar på en bred och allsidig grund. Här är det oerhört angeläget
            att man lyssnar noga, inte bara på officiella kanaler utan också
            på beskrivningar av den verklighet som förmedlas genom kunskaper
            och erfarenheter som olika organisationer har. Det finns en imponerande
            och mycket trovärdig kunskaps- och erfarenhetsbas att ösa ur på
            det här området.
          </note>
          <note>
            Det finns en koncentration av asylsökande från vissa länder.
            Här återfinns bland annat de forna Sovjetrepublikerna som vi vid
            detta tillfälle speciellt fokuserar på. Förvisso strömmar det
            kriminella in över gränserna. Jag sade i mitt förra inlägg att
            jag naturligtvis delar ambitionen att täppa till dessa kanaler
            och att vi ska se till att vi inte släpper in människor med dessa
            dunkla motiv. Men det finns en risk om vi driver detta för hårt
            i debatten.
          </note>
          <note>
            Jag vill inte anklaga statsrådet Jan O Karlsson för att ha förbrutit
            sig mot något slags humanistisk människosyn eller någonting annat.
            Ändå kan jag inte frigöra mig ifrån att det finns en fokusering
            i debatten, och jag är inte den enda som har noterat dessa signaler.
            Skickar vi sådana signaler alltför tydligt och frekvent finns
            det en risk för att vi också betraktar människor från olika länder
            som grupper.
          </note>
          <note>
            Under den senaste tiden har jag fått mig ett antal bilden till
            del. Ett trettiotal kvinnor från den forna
          </note>
          <note>
            Sovjetrepubliken av judisk börd har enligt vårt sätt att se inte
            skyddsskäl därför att myndigheterna i dessa republiker säger:
            Nej, här finns ingen antisemitism utan här behandlar vi alla människor
            lika. Men dessa
          </note>
          <note>
            30 kvinnors verklighet och vittnesbörd är en helt annan. De har
            varit med om fruktansvärda övergrepp och traumatiska händelser.
          </note>
          <note>
            Ett annat exempel är de tjetjener som söker asyl och som registreras
            som ryssar. Det finns ett otal rapporter om hur människor behandlas
            i Tjetjenienkonflikten. Bland annat Läkare utan gränser har berättat
            om gruppvåldtäkter, tortyr, misshandel och försvinnanden. Trots
            detta är den svenska hållningen att Ryssland är en demokrati och
            har ett fungerande rättsväsende. Enligt vårt sätt att se har de
            tjetjenska flyktingarna därför inte skyddsskäl.
          </note>
          <note>
            När det gäller judiska kvinnor från Sovjetrepublikerna, tjetjener
            och andra finns det en verklighet som talar ett annat språk än
            vad våra officiella länderunderlag beskriver. Jag undrar då: Finns
            det inte skäl att lyssna noga på den verklighet som beskrivs vid
            sidan av de officiella kanalerna? Det finns ett antal NGO:er som
            har oerhört mycket kunskaper att dela med sig av. Låt oss ta till
            oss dem och väga in dem i bedömningsunderlaget och i den debatt
            som vi för.
          </note>
          <note type="speaker">
            Anf. 41 Statsrådet JAN O KARLSSON (s):
          </note>
          <note>
            Herr talman! Att jag tog upp flyktingbarnen berodde på att jag
            fick ett intryck av att den attitydbildning som jag deltar i skulle
            ha funnits en sådan obalans när det gäller ämnesval i flyktingpolitiken.
            Jag tog därför tillfället i akt att erinra om vilka två ämnen
            som jag har ägnat mig åt mer än någonting annat under mina 13
            månader som flyktingminister.
          </note>
          <note>
            Jag vill gärna ha klarlagt om det är olämpligt att göra så som
            jag har försökt att göra, nämligen bejaka våndan hos de människors
            som har råkat ut för föregivna asylsökandes övergrepp.
          </note>
          <note>
            Jag kan fortsätta med att ta upp exempel från Kiruna. En del
            av de asylsökande som har flyttat dit får inte handla i butikerna
            därför att de blir trakasserade av folk som själva har blivit
            trakasserade. På det sättet blir det en spridningseffekt. Om vi
            inte får systemet att fungera - bland annat med förvarstagande,
            något som vi har utökat - är det de asylsökande som är sköra och
            känsliga människor som kommer att råka mest illa ut.
          </note>
          <note>
            Jag lärde mig detta av diskussioner med asylsökande på flyktingförläggningen
            i Gimo. De tog upp det här och talade om för mig vad det handlade
            om.
          </note>
          <note>
            Jag lärde mig inte detta via polisen utan det gjorde jag genom
            samtal med asylsökande.
          </note>
          <note>
            Jag är oerhört känslig för det här, och det är möjligt att jag
            tar till övertoner i mitt svar, men det är just därför att jag
            vet hur fruktansvärt farligt detta är. Vi håller på att rädda
            asylrätten från det som har hänt i
          </note>
          <note>
            Danmark, i Österrike, i Holland och det som nu håller på att
            hända i England. Då måste vi visa att det hela fungerar. Det är
            därför som jag också understryker detta med den demokratiska fronten
            mot främlingsfientlighet. Vi måste gemensamt se till att systemet
            fungerar.
          </note>
          <note>
            När det gäller den typen av attityder där man glömmer att det
            handlar om individer utan i stället betraktar människor som grupp
            - vilket är första steget till rasism - är jag helt överens med
            Sven Brus.
          </note>
          <note>
            Om inte detta funkar kommer vi att få se sådana strömningar.
            Då kommer Sverigedemokraterna att sätta i gång med sin dörrknackning,
            som de har gjort i
          </note>
          <note>
            Landskrona. Det är därför som jag åker till de områden där det
            har förekommit upplopp och oroligheter och resonerar.
          </note>
          <note>
            Jag beklagar att jag inte kunde vara med i den debatt som Sven
            Brus talade om. Jag gjorde fyra eller fem uttalanden i medierna
            om flyktingbarn under förra veckan, och det blir ungefär lika
            många den här veckan. Men jag kunde inte vara med på just den
            diskussionen - det förs alltid diskussioner som jag inte hinner
            vara med på.
          </note>
          <note>
            När det sedan gäller ryska asylsökande, organisationer, kunskapsinhämtning
            och säkra länder tar jag strid i RIF-rådet mot Österrikes och
            andra länders försök att skapa en lista över säkra länder, och
            jag tänker då använda mig av vårt veto. Det har jag sagt i
          </note>
          <note>
            EU-nämnden och gjort alldeles klart. Vi har till och med den
            folkrättsliga säkerhetsventilen att inte ens medlemsstaterna i
            Genèvekonventionens mening är undantagna, utan varje person som
            kommer hit har rätt till individuell prövning. Det kan vara en
            basker eller en irländare.
          </note>
          <note>
            Det är precis likadant med människor från före detta Sovjet och
            från Ryssland. Här har vi flera problem. Fastställandet av medborgarskap
            är ett av dem.
          </note>
          <note>
            När det gäller de judiska flyktingarna är det självklart att
            de inte betraktas som människor som uppenbart saknar asylskäl.
            Det är uppenbart att det är risk för att de är förföljda.
          </note>
          <note>
            I myndigheternas arbete ingår ett mycket nära samarbete med internationella
            organisationer för migration, UNHCR och massor av duktiga NGO:er.
          </note>
          <note>
            Det är i själva verket en mycket viktig del i vårt kunskapsskapande.
          </note>
          <note type="speaker">
            Anf. 42 SVEN BRUS (kd):
          </note>
          <note>
            Herr talman! Som jag sade inledningsvis tycker jag att det här
            är en väldigt viktig debatt. Vi hamnar ju i den flyktingpolitiska
            debatten ofta i teknikaliteter.
          </note>
          <note>
            Vi diskuterar lagparagrafer, regelverk och dess tilllämpningar,
            och det måste vi naturligtvis göra. Men jag tror att vi behöver
            föra mer av en grundläggande idédebatt, där vi talar om värderingar
            och de signaler som är så oerhört betydelsefulla på det här känsliga
            området.
          </note>
          <note>
            Återigen kommer jag gärna tillbaka till en debatt om flyktingbarnens
            situation. Det finns mycket att säga om den utifrån den debatt
            som vi förde i Studio
          </note>
          <note>
            Ett vid ett tillfälle och utifrån andra tillfällen då Jan O
          </note>
          <note>
            Karlsson och jag har behandlat flyktingbarnens situation. Låt
            oss ta den frågan i särskild ordning.
          </note>
          <note>
            I dag handlar det om rättssäkerheten ur det perspektiv som jag
            inledde med, nämligen rättssäkerheten i förhållande till de bilder
            och signaler som vi ger på olika sätt. Jag tror ändå att det har
            betydelse att vi hittar en balans i detta, och det får vi väl
            arbeta med.
          </note>
          <note>
            Jag har varit kritisk mot att signalerna om brottslingar från
            öst och så vidare har, som jag har uppfattat det, kommit att dominera
            debatten. Jag är medveten om att Jan O Karlsson också för debatt
            om andra frågor. Men just nu riktar sig kritiken till det området.
          </note>
          <note>
            Vi får fortsättningsvis tillsammans anstränga oss för att se
            till att vi skapar attityder som verkligen garanterar varje individ
            som kommer till Sverige att bli rättvist bedömd och prövad utifrån
            sin personliga erfarenhet och bakgrund, det som man grundar sin
            asylansökan på, och inte på att man råkar komma från ett område
            som gör att vi har anledning att misstänka att människor kommer
            av andra motiv.
          </note>
          <note type="speaker">
            Anf. 43 Statsrådet JAN O KARLSSON (s):
          </note>
          <note>
            Herr talman! Som sagt, vi har länder ute i Europa som vill driva
            detta med säkra länder. Sverige är en garant för att detta inte
            kommer att ingå i EU:s flyktingpolitik.
          </note>
          <note>
            Jag vill ta upp en sak som inte är någon polemik.
          </note>
          <note>
            Sven Brus och jag har egentligen ingen som helst grund för polemik
            i den här frågan. Men jag vill ändå ta upp det eftersom vi har
            tagit upp detta med attityder.
          </note>
          <note>
            Vad jag tyckte mig märka när jag började det här jobbet i januari
            förra året var en glidning undan från känsliga saker. Det var
            vissa företeelser som man inte fick tala om. I den politiska diskussionen
            artikulerar vi inte frågeställningar som människor ute i samhället
            stöter på, som att 80 % av dem som söker asyl inte har några som
            helst dokument när de söker asyl, att ungefär samma andel faktiskt
            saknar asylskäl.
          </note>
          <note>
            Jag är medveten om hur otroligt känsligt det här är, men jag
            har under det här året försökt att artikulera också den typen
            av företeelser, så att vi inte får en liten grupp som står här
            i kammaren och för diskussionen långt borta från människorna ute
            i samhället.
          </note>
          <note>
            Förr eller senare öppnas då en klyfta som vi inte längre kan
            överbrygga.
          </note>
          <note>
            Den humana flyktingpolitik som vi ska fortsätta att föra - snart
            är vi nästan ensamma i Europa om den
          </note>
          <note>
            - måste vara grundad på realiteter och igenkännande.
          </note>
          <note>
            Människor som har valt oss som står här och diskuterar ska känna
            igen sig i debatten. Vi får akta oss väldigt noga att förneka
            de företeelser som vi faktiskt möter. Det har varit ett av mina
            motiv för att artikulera den här oron, och jag hoppas att jag
            lyckas att fortsätta göra det på ett nyanserat sätt.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2002/03:184 om humanitärt visum
          </note>
          <note type="speaker">
            Anf. 44 Statsrådet JAN O KARLSSON (s):
          </note>
          <note>
            Herr talman! Kerstin-Maria Stalin har frågat mig om jag kommer
            att verka för att regeringen tar initiativ till hur ett humanitärt
            visum skulle kunna utformas samt om jag kommer att verka för att
            Sverige går i spetsen och driver frågan inom EU-samarbetet.
          </note>
          <note>
            Jag har tagit del av lektor Gregor Nolls rapport
          </note>
          <note>
            Safe Avenues to Asylum, där han beskriver en ordning för möjligheten
            att söka asyl vid en ambassad.
          </note>
          <note>
            Såväl Kerstin-Maria Stalin som jag, och andra med oss, är nog
            eniga om att det bakomliggande syftet med Nolls rapport är mycket
            gott. Ett av de främsta skälen Gregor Noll framhåller till stöd
            för sina tankar om asyl i närområdet är att förhindra människosmuggling.
            Jag stöder till fullo arbetet mot människosmuggling.
          </note>
          <note>
            Grovt sammanfattat är Nolls förslag till lösning på problemet
            med människosmuggling att personer i behov av skydd kan ansöka
            om asyl vid ambassader i ursprungslandet eller i närområdet. Tanken
            är att en asylansökan prövas i närområdet eller att en visering
            beviljas för att den asylsökande ska få sin ansökan prövad i mottagarlandet.
          </note>
          <note>
            Inom asylrätten gäller ett antal grundläggande principer. En
            av dessa, som Noll sätter i ett nytt ljus, är den så kallade första
            asyllandsprincipen. Denna princip bygger på tanken att en asylsökande
            ska söka asyl i det första land till vilket han eller hon anländer,
            och där han eller hon inte riskerar förföljelse, eller riskerar
            att sändas till ett land där han eller hon kommer att förföljas.
            Detta är en internationellt vedertagen princip.
          </note>
          <note>
            Det är också viktigt att i sammanhanget poängtera att förutsättningarna
            för en person att söka skydd i närområdet måste finnas genom att
            den asylsökande, för det fall mottagarlandet inte gör något slags
            asylprocedur tillgänglig, kan vända sig till FN:s flyktingkommissariat
            (UNHCR). Den ordning som gäller i
          </note>
          <note>
            Sverige för vidarebosättning av personer i behov av skydd, och
            som sker i samarbete med UNHCR, bör alltjämt utnyttjas. Från svensk
            sida välkomnar vi dessutom det faktum att fler länder nu möjliggör
            vidarebosättning.
          </note>
          <note>
            Bestämmelserna i utlänningslagen förutsätter, för en effektiv
            tillämpning av utlänningslagen, att den sökande befinner sig i
            Sverige. Det är inte våra utlandsmyndigheter som ska pröva vem
            som är i behov av skydd. Denna uppgift åligger våra utlänningsmyndigheter.
          </note>
          <note>
            I dagsläget är således mitt svar på Kerstin-Maria
          </note>
          <note>
            Stalins båda frågor nekande. Jag har för närvarande svårt att
            se hur ett system enligt Nolls förslag kan fungera. Det är i nuläget
            också svårt att fullt ut överblicka vilka konsekvenser systemet
            skulle kunna få.
          </note>
          <note>
            Jag vill dock avsluta med att säga att alla förslag om att stoppa
            människosmuggling välkomnas och att jag ser positivt på att frågan
            debatteras. Det är först efter att vi mer ingående fått möjligheten
            att diskutera frågan, såväl på ett nationellt plan som inom EU,
            som vi kan ta ställning till hur ett system som på bästa sätt
            motverkar människosmuggling kan se ut.
          </note>
          <note type="speaker">
            Anf. 45 KERSTIN-MARIA STALIN (mp):
          </note>
          <note>
            Herr talman! Tack, Jan O Karlsson, för svaret och särskilt det
            sista stycket i svaret. Det ger lite hopp, tycker jag.
          </note>
          <note>
            Jag har ställt den här frågan förr till förra integrationsministern,
            som då var totalt oförstående. Nu finns det i alla fall lite grann
            förståelse. Jag hänvisade redan då till forskaren Gregor Noll
            i Lund, men det var då väldigt svårt att över huvud taget diskutera
            den här frågan. Det gick inte heller i utskottet. När jag försökte
            göra det fick jag bara höra: Humanitärt visum finns inte, så det
            kan vi inte prata om. Jag hörde att ministern sade att vissa företeelser
            fick man inte tala om, och det kändes som att det här fick man
            inte tala om.
          </note>
          <note>
            För knappt ett år sedan var jag på en konferens med Röda korset
            som handlade om transportörsansvar och människosmuggling. Där
            ställdes en fråga till mig om detta med att jag hade tagit upp
            frågan om humanitärt visum.
          </note>
          <note>
            Plötsligt, när alla partier blev tillfrågade om hur de ställde
            sig, var alla intresserade. Det var ju väldigt roligt. Sedan såg
            jag nu att EU-kommissionen diskuterar ett sådant här förslag.
            Då tänkte jag: Då måste jag ta chansen.
          </note>
          <note>
            Det som är lite synd är att man kallar det för asylvisum numera.
            Det är inte det min fråga gäller. Min fråga gäller humanitärt
            visum, och det är inte riktigt samma sak. Jag menar med min fråga
            att man söker ett visum. Sedan får man komma till vårt land och
            där har man en fullständig asylprocess.
          </note>
          <note>
            Jag såg i alla fall chansen att stöta på en gång till och har
            fått, tycker jag, ett lite mer positivt svar. Fast fortfarande
            verkar det ju svårt. Statsrådet säger att det är svårigheter för
            ambassader att klara av det här. Hur ska de göra? Då vill jag
            påminna igen om att vad jag pratar om alltså är ett visum och
            inte fullständig asyl.
          </note>
          <note>
            Statsrådet säger också att vi har ju faktiskt
          </note>
          <note>
            UNHCR, som kan hjälpa till med de här sakerna. Det är bra att
            vi har det. UNHCR högaktar jag. Det är bara det att UNHCR drabbas
            av mer och mer neddragningar beroende på att länderna som ska
            betala till dem är för dåliga på att ge pengar. De måste dra in
            massor med kontor och hjälpverksamhet. Så vi kan inte bara hänga
            upp det på dem.
          </note>
          <note>
            Sedan säger också statsrådet att den här uppgiften åligger våra
            utlänningsmyndigheter. Ja, det är sant.
          </note>
          <note>
            Men å andra sidan kan jag kontra med att det är andra saker man
            ålägger icke-myndigheter. Till exempel ålägger man rederier och
            flygbolag att sortera ut människor. Då går det plötsligt. Så det
            stämmer inte riktigt, tycker jag.
          </note>
          <note type="speaker">
            Anf. 46 Statsrådet JAN O KARLSSON (s):
          </note>
          <note>
            Herr talman! Jag får inleda med den lilla överraskning som Kerstin-Maria
            Stalin hade i beredskap åt mig i den här repliken. Det är ju alldeles
            riktigt att vi inte kan hänga oss fast vid arbetsfördelningen
            när vi själva står i begrepp att just samordna bötesbeloppen för
            transportörsansvaret, något som ju innebär att något som kan uppfattas
            som en myndighetsuppgift läggs på företag. Så på den punkten får
            jag säga som jag sade förr i världen i Luxemburg: Touché! Argumentet
            är taget.
          </note>
          <note>
            Anledningen till mitt svar - jag är fullt på det klara med att
            frågan specifikt gäller humanitärt visum -
          </note>
          <note>
            är att jag har försökt att sätta detta i samband med den som
            uppenbart har inspirerat det här, nämligen Gregor Noll. Han har
            alltså gjort den här utredningen åt kommissionen. Den kommer förr
            eller senare också upp till behandling av medlemsländerna i rådet
            för inrikesärenden och justitieärenden, det så kallade
          </note>
          <note>
            RIF-rådet.
          </note>
          <note>
            Men då skulle jag faktiskt vilja envisas med att fortsätta diskutera
            Kerstin-Maria Stalins tankegång i sammanhang med hela den diskussion
            som vi för. Då har vi till att börja med UNHCR:s roll. Det är
            nämligen så att i Gregor Nolls hela tanke ligger att man flyttar
            ut en del av processen ur ankomstlandet. Ur den synpunkten - missförstå
            mig inte nu - finns det ett släktskap mellan den studien och de
            förslag som vi har fått sett London när det gäller så kallade
            safe zones, det vill säga att inte alla människor som söker skydd
            ska ta sig till det land det gäller. Vi kan också se det som hela
            Europa.
          </note>
          <note>
            Om man tänker på vad som hände i Afghanistan till exempel så
            förstår man ungefär hur den här filosofin fungerar. Om fyra miljoner
            människor flyr från
          </note>
          <note>
            Afghanistan, två miljoner till Pakistan och två miljoner till
            Teheran, och vi tänker oss att de skulle söka humanitärt visum
            till ett europeiskt land för att få sin asyl prövad, då uppstår
            ett läger av två miljoner människor runt Islamabad och två miljoner
            människor runt Teheran medan man väntar på att få komma in och
            söka det här visumet. Det är ungefär vad som har hänt. Under tiden
            har vi alltså, eftersom vi samtidigt laborerar med den här principen
            om första asylland, upprättat de här lägren med UNHCR:s hjälp.
          </note>
          <note>
            I vårt svenska arbete har ju legat att detta ska vara den första
            flyktingpolitiska försvarslinjen. När vi hade en diskussion med
            anledning av en interpellation av Ulla Hoffmann om Bangladesh
            för en tid sedan slog jag upp hur många flyktingar som fanns i
          </note>
          <note>
            Bangladesh. Det var flera hundratusen, i huvudsak religiösa och
            politiska flyktingar från Indien och
          </note>
          <note>
            Burma. Det fanns hundratusentals människor som hade flytt från
            Bangladesh. Det fanns till och med flyktingar från Västafrika
            i Bangladesh.
          </note>
          <note>
            Ska vi angripa det här problemet på ett sätt vars yttersta syfte
            jag ser som att finna ett sätt att undvika att de här människorna
            kastas i käftarna på människosmugglarna så tror jag att vi måste
            försöka ta det samlade greppet. Det samlade greppet innebär både
            hur vi ska göra med principen om första asylland, som Gregor Noll
            vill överge, och hur vi ska göra med engelsmännens förslag, där
            jag tar avstånd från vissa element, nämligen att man skickar bort
            alla som söker asyl i England. Det tror jag inte på.
          </note>
          <note>
            Vi måste också studera det som Gregor Noll har satt fingret på,
            nämligen: Kan vi genom att på något sätt fånga upp människor i
            flyktögonblicket ta ifrån smugglarna en möjlighet att bedriva
            någonting som ju till sist blir ett slags slavhandel?
          </note>
          <note type="speaker">
            Anf. 47 KERSTIN-MARIA STALIN (mp):
          </note>
          <note>
            Herr talman! Touché själv, ministern! Det är bra att jag har
            varit med och fäktats en gång i världen så jag vet vad touché
            betyder.
          </note>
          <note>
            Det jag gillade bäst i ministerns andra anförande var det här
            sista: Hur ska vi nu hjälpa dem vid gränsen - redan då? Jag tror
            inte att vi bara kan säga att vi inte kan göra någonting. Det
            kommer så oerhört många att det här blir alldeles för besvärligt.
            Vi måste på alla sätt som går försöka göra något åt smugglingen
            och försöka hindra den, precis som ministern säger.
          </note>
          <note>
            Sedan är vi inte alldeles ense om vikten av detta med första
            asylland. Jag gillar inte alldeles Dublinkonventionen eftersom
            det många gånger är så väldigt hårt att man absolut måste sändas
            tillbaka till det land där man satte sin fot första gången. Man
            kan ju faktiskt enligt Genèvekonventionen söka asyl i det andra
            landet. Man får det. Men då finns det ju överenskommelser, praxis
            och så. Man gör därför inte det.
          </note>
          <note>
            Jag tycker att vi ska hålla isär de här sakerna. Det är inte
            fullständig asylansökan jag menar med det här med visum utan det
            är en chans att få komma in i landet för att söka asyl. Jag tyckte
            de skrev bra i Dagens Nyheter när jag noterade att EU-kommissionen
            håller på att arbeta med det här. De skrev att då kan asylsökande
            människor få tydlig information om vilka regler som gäller för
            att få uppehållstillstånd så att ingen luras att satsa allt de
            äger och har.
          </note>
          <note>
            Det är alltså mycket i just det där visumet som kan vara väldigt
            värdefullt och som, som sagt, förhindrar smuggling.
          </note>
          <note type="speaker">
            Anf. 48 Statsrådet JAN O KARLSSON (s):
          </note>
          <note>
            Herr talman! Jag har full förståelse för att man kan diskutera
            varje princip i det här sammanhanget eftersom det som vi talar
            om är så oerhört allvarligt och svårt. Man får betänka att det
            faktiskt handlar om, förra året, 12 miljoner människor som alldeles
            fastställt är på flykt. Räknar vi också med dem som sedan länge
            befinner sig i flyktingläger kommer vi upp i 20 miljoner. Räknar
            vi med dem som inte ens kan lämna sitt land men som är på flykt
            i landet, alltså displaced persons, är det 30 miljoner till.
          </note>
          <note>
            Det är klart: Överger man då en sådan princip som den om första
            asylland kan man, om man inte aktar sig, skapa ett värre problem
            som kan utnyttjas av de kriminella. Det är ju det som är problemet.
            Vi måste så att säga utgå ifrån och angripa de här problemen sådana
            vi faktiskt ser dem. Om det är någonting jag vore tacksam om vi
            kunde göra i kammaren när vi i fortsättningen diskuterar vår svenska
            flyktingpolitik så är det att sätta den i samband med vad det
            är för antal människor som råkar illa ut över huvud taget. I
          </note>
          <note>
            min flyktingpolitik och i regeringens flyktingpolitik ingår alla
            de människor som är flyende och frågan om hur vi ska sätta in
            insatser för dem. Det är därför som vi som enda land i världen
            också har kopplat samman flyktingfrågorna med biståndet, vilket
            inte alltid är så populärt vare sig hos våra migrationstjänstemän
            eller våra biståndstjänstemän. Men politiskt, och även när det
            gäller det praktiska handlandet, innehåller det oerhörda fördelar.
          </note>
          <note>
            Jag ska om några dagar åka till Balkan tillsammans med utrikesministern.
            Vi täcker faktiskt samtliga republiker i Exjugoslavien utom Slovenien.
            Där ska vi också gå igenom kopplingarna mellan flyktingpolitiken
            och biståndet i Bosnien. Det är oerhört viktigt. Låt oss se vilka
            praktiska konsekvenser det kan få innan vi ger upp förstaasyllandsprincipen.
          </note>
          <note>
            Gregor Noll tar upp dialogen med de flyende. Jag har personligen
            talat med honom om det. Det är naturligtvis oerhört viktigt. Det
            är just det som vi måste förbättra därför att den bristande information
            är naturligtvis det första som en flyktingsmugglare utnyttjar.
            Vi kan ta de här latinamerikanerna som har kommit hit på förfalskade
            uppehållstillstånd som exempel eller salvadoranerna som kommer
            hit därför att en falsk resebyrå har lockat hit dem. De offrar
            samtliga sina besparingar. Vi måste bekämpa det vid källan.
          </note>
          <note>
            När de redan har kommit hit är det en fruktansvärd tragedi som
            redan har skapats. Detta måste vi uppsöka.
          </note>
          <note>
            När det gäller hela den här diskussionen slog det mig en sak.
            Jag var i London i tisdags och talade med
          </note>
          <note>
            David Blunkett och Lord Filkin om den nya brittiska politiken.
            Den går ut på att försöka gripa sig an att väldigt många människor
            som inte har några asylskäl är på väg till England samtidigt som
            vi står på randen till ett krig då det kommer hundratusentals
            flyktingar utöver dessa där asylskälen är givna från början därför
            att det pågår ett krig.
          </note>
          <note>
            Det slår mig plötsligt att om hela den konstruktion som de brittisk
            initiativen innebär vinner burskap i unionen innebär det en totalt
            ny situation för flyktingkommissarien. Kerstin-Maria Stalin var
            orolig för att de har för dåliga resurser, och jag delar hennes
            oro. Plötsligt vänds det på en femöring. Hela det safe zone-resonemang
            som engelsmännen för innebär ju en enorm satsning på flyktingkommissariens
            verksamhet. Jag har slagits ensam i flyktingministerrådet för
            att öka anslagen Ruud Lubbers. Då öppnas ju en dörr på vid gavel.
            Men vi ska vara varsamma om de principer som vi bygger upp det
            här arbetet på.
          </note>
          <note type="speaker">
            Anf. 49 KERSTIN-MARIA STALIN (mp):
          </note>
          <note>
            Herr talman! Det låter alldeles fruktansvärt farligt och hemskt:
            Först 12 miljoner människor, så 20 miljoner människor, så 30 miljoner
            människor och snart överväldigas ambassaderna av alla dessa miljoner,
            och snart miljarder, människor. Det kan man inte hantera.
          </note>
          <note>
            Jag menar inte riktigt så. Man kan ju i alla fall hjälpa några
            som har väldigt svårt att komma in. Det här finns. Gregor Noll
            säger att man har detta i Österrike, Danmark, även om jag inte
            hyllar Danmark i det här sammanhanget, och Schweiz tror jag också.
            Det är värt att studera. Jag är väldigt glad att EU-
          </note>
          <note>
            kommissionen har tagit till sig detta och grundligt ska undersöka
            frågan och titta på konsekvenserna.
          </note>
          <note>
            Jag sade inte att det gällde alla människor och vi helt ska strunta
            i Dublinkonventionen, utan jag menade att man i vissa fall kan
            använda sig av Genèvekonventionen i stället för Dublinkonventionen
            och söka asyl i det land där man befinner sig.
          </note>
          <note>
            Jag vill skicka med ministern att hålla fast vid de sista meningar
            i svaret som jag tyckte vara bra om att alla försök att stoppa
            människosmuggling välkomnas och att ministern ser positivt på
            att frågan debatteras.
          </note>
          <note>
            Då måste vi alltså fortsätta att debattera den och med hjälp
            av EU undersöka hur det har gått i de länder där man har detta.
            Vilka blir konsekvenserna? Vad kan man göra?
          </note>
          <note>
            Jag vill också påminna om att rapporter och information till
            flyktingar är oerhört viktigt så att de inte bara tror att de
            ska ge sig i väg till ett paradis, och det inte är det.
          </note>
          <note>
            Jag tackar för debatten. Jag lovar att jag återkommer om den
            stannar upp.
          </note>
          <note type="speaker">
            Anf. 50 Statsrådet JAN O KARLSSON (s):
          </note>
          <note>
            Herr talman! Jag tror att jag kan försäkra Kerstin-
          </note>
          <note>
            Maria Stalin om att uppmärksamheten kring de här frågorna inte
            kommer att stanna upp. Jag tror att vi kommer att ställas inför
            många fruktansvärt svåra val under den allra närmaste framtiden
            som har med detta att göra.
          </note>
          <note>
            Österrike och Danmark har avskaffat det humanitära visum som
            de tidigare har haft. Schweiz har det kvar. Det finns anledning
            att i den fortsatta diskussionen studera de schweiziska erfarenheterna.
            Schweiz är ju ett land som har en mycket intressant flyktingoch
            asylpolitik i många sammanhang. Vi kan säkert lära oss av den.
            Jag ska vara uppmärksam på den frågan.
          </note>
          <note>
            Det finns en sak som jag vill ta upp avslutningsvis, och jag
            har inga polemiska avsikter. Det gäller detta med miljonerna.
            När jag hade debatten med anledning av Ulla Hoffmanns interpellation
            slog det mig just hur ofta vi uppehåller oss vid ett antal individer.
            Jag är fullt på det klara med att alla individer är okränkbara
            och heliga i alla humanitetsprinciper.
          </note>
          <note>
            Men bakom detta visar det sig finnas hundratusentals människor.
            Jag ska om en liten stund diskutera de statslösa palestinierna
            i Sverige. Vi måste också ha på näthinnan de miljoner människor
            som levt hela sitt liv i flyktingläger. Om vi ska diskutera en
            flyktingpolitik som utgår ifrån en humanitetsprincip, ett moraliskt
            imperativ, kan vi inte efter behag dra gränsen vid dem som vi
            ser eller dem som kommer just till oss. I denna grundläggande
            humana princip ingår att alla de som ryckts upp och förföljs och
            som söker skydd ska ha det bästa stöd vi någonsin förmår ge dem.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2002/03:185 om Migrationsverket
          </note>
          <note type="speaker">
            Anf. 51 Statsrådet JAN O KARLSSON (s):
          </note>
          <note>
            Herr talman! Jag ber att få fästa talmannens uppmärksamhet på
            att jag ännu inte har blandat ihop några av interpellationerna,
            vilket jag vet har inträffat någon gång i riksdagens historia.
            Det var Olof Palme för övrigt.
          </note>
          <note>
            Gunnar Axén har frågat mig vilka åtgärder jag är beredd att vidta
            för att lösa situationen för de statslösa palestinier som inte
            har något land att avvisas till.
          </note>
          <note>
            Regeringen arbetar aktivt för att andra länder utan tidsbegränsning
            ska återta dels sina egna medborgare som fått avvisningsbeslut,
            dels personer som varit bosatta på dessa länders territorium innan
            de kom till
          </note>
          <note>
            Sverige. Sverige driver frågan både genom bilaterala kontakter
            och inom Europeiska unionen. Den folkrättsliga principen om rätten
            att återvända till sitt land gäller landets medborgare. Enligt
            regeringens uppfattning bör principen också omfatta statslösa
            personers rätt att återvända till det land de varit bosatta i.
          </note>
          <note>
            Det är också orimligt att sätta en snäv tidsgräns för när dessa
            personer ska ha rätt att återvända till det land de varit bosatta
            i.
          </note>
          <note>
            Tyvärr gäller problemet med verkställighet av avvisningsbeslut
            beträffande personer som bedömts sakna skyddsbehov eller andra
            skäl för uppehållstillstånd inte bara personer med tidigare hemvist
            i
          </note>
          <note>
            Gulfstaterna. Det gäller även medborgare i andra stater. Frågan
            är därför principiellt viktig.
          </note>
          <note>
            Jag anser dock inte att denna fråga löses genom införande av
            en regel som automatiskt ger asylsökande permanent uppehållstillstånd
            om myndigheterna inte avgjort asylärenden inom en viss tidsgräns.
            En starkt bidragande faktor till långa handläggningstider hos
            utlänningsmyndigheterna är att en mycket stor andel av alla asylsökande
            har avhänt sig identitetshandlingar och pass när de söker asyl.
            Detta försvårar och fördröjer utredningen om resvägar, tidigare
            vistelseland och frågan om eventuellt första asylland.
          </note>
          <note>
            Jag vill också understryka att den enskilde som har fått ett
            lagakraftvunnet avvisningsbeslut förväntas rätta sig efter svenska
            myndigheters beslut och aktivt medverka till att verkställighet
            av beslutet sker. Vid sidan av dokumentlösheten har verkställighetsproblemen
            ofta sin orsak i den enskildes vägran att samarbeta.
          </note>
          <note>
            Regeringen tillsatte en särskild utredare den 4
          </note>
          <note>
            april 2002 med uppgift att se över regler och praxis vid verkställighet
            av avvisnings- och utvisningsbeslut. Utredaren ska se över om
            nuvarande regler på området är ändamålsenliga, särskilt när det
            gäller ärenden där utlänningens identitet är oklar. Uppdraget
            ska redovisas senast den 20 mars 2003. Jag vill inte föregripa
            vad utredaren kommer fram till.
          </note>
          <note>
            Statslösa palestinier från till exempel gulfstaterna har en särskild
            problematik. Uppehållstillstånden för dessa personer, som lämnat
            sitt bosättningsland, blir ogiltiga om de vistas utanför bosättningslandet
            mer än sex månader. Ansvaret ligger på myndigheterna att, så långt
            det är möjligt, fatta beslut innan denna tidsfrist går ut för
            att underlätta en eventuell verkställighet av avvisningsbeslut.
          </note>
          <note>
            Jag kan konstatera att Utlänningsnämnden nyligen beviljat uppehållstillstånd
            efter ny ansökan i några ärenden beträffande personer med lagakraftvunna
            avvisningsbeslut där verkställighetshinder åberopats.
          </note>
          <note>
            I två fall ansåg nämnden att personerna i fråga inte skulle kunna
            återvända till det land som de tidigare varit bosatta i. Bedömningar
            gjordes beträffande sannolikheten för att personerna skulle kunna
            återvända och få arbete i det tidigare bosättningslandet. I
          </note>
          <note>
            ytterligare ett fall fann nämnden att den enskilde visserligen
            inte uttömt alla möjligheter att återvända men att det inte var
            rimligt att vidhålla tidigare avvisningsbeslut på grund av den
            långa vistelsetiden i
          </note>
          <note>
            Sverige sammantaget med situationen i Mellanöstern.
          </note>
          <note>
            Nämnden hade initierat noggranna utredningar i nämnda ärenden
            för att få klarhet i verkställighetsfrågan i de enskilda fallen.
          </note>
          <note type="speaker">
            Anf. 52 GUNNAR AXÉN (m):
          </note>
          <note>
            Herr talman! Jag ber att få tacka migrationsministern för svaret,
            även om ministern inte svarade på min fråga om vilka åtgärder
            han vill vidta för att lösa den hopplösa situation som flera hundra
            statslösa palestinier i dag befinner sig i. Det enda positiva
            i interpellationssvaret är att migrationsministern noterat att
            tre personer efter tre, fyra eller fem års väntan
          </note>
          <note>
            - eller vad det nu är - har fått uppehållstillstånd.
          </note>
          <note>
            Det ligger säkerligen hårt arbete bakom detta.
          </note>
          <note>
            Men det finns alltså flera hundra statslösa palestinier som väntar,
            och som har väntat i många år - i vissa fall uppemot fem år. Bakgrunden
            är att de sitter fast i en hopplös situation på grund av att de
            svenska migrationsmyndigheternas byråkratiska kvarnar malt alldeles
            för långsamt. De har ansökt om asyl i Sverige därför att de inte
            får bli medborgare i de gulfstater som de kommer från. Att de
            inte får bli medborgare där innebär bland annat att de inte får
            passhandlingar utfärdade.
          </note>
          <note>
            På grund av att migrationsmyndigheterna inte har behandlat deras
            ansökningar inom sex månader har de här människorna fastnat i
            Sverige. De är ju inte välkomna tillbaka till de länder där de
            tidigare bott. I
          </note>
          <note>
            flera år har dessa människor bollats mellan Migrationsverket
            och Utlänningsnämnden eftersom man inte vetat hur man ska hantera
            de här ärendena. Det är nu ett år sedan migrationsministern senast
            var här och diskuterade frågan och utlovade någon form av lösning.
            Men någon sådan lösning har vi ännu inte sett till.
          </note>
          <note>
            Migrationsmyndigheterna har själva uppgett att ingen statslös
            palestinier har kunnat avvisas till Saudiarabien under de senaste
            fem åren. Saudiarabiens ambassadör i Stockholm har uttalat att
            ingen av de här statslösa palestinierna under några omständigheter
            är välkomna tillbaka. Det borde stå ganska klart både för migrationsmyndigheterna
            och för migrationsministern att de här människorna inte har något
            land att återvända till. De har fastnat på svenska flyktingförläggningar.
            Trots detta envisas migrationsmyndigheterna med att acceptera
            dessa faktum.
          </note>
          <note>
            Migrationsministern säger i sitt svar att man aktivt arbetar
            för att få bort den här tidsbegränsningen på sex månader i gulfstaterna
            och tydligen också i några andra stater.
          </note>
          <note>
            Jag skulle vilja veta på vilket sätt regeringen och migrationsministern
            arbetar för att de här länderna ska ta bort sexmånadersgränsen.
            Jag skulle också vilja veta vilka andra länder det handlar om
            förutom gulfstaterna. Och anser migrationsministern att de här
            statslösa palestinierna ska tvingas sitta kvar på svenska flyktingförläggningar
            till dess att regeringen nått framgång i sitt arbete med att få
            de här staterna att avskaffa tidsbegränsningarna?
          </note>
          <note>
            Slutligen undrar jag om migrationsministern är medveten om att
            de här gulfstaterna inte har undertecknat Genèvekonventionen.
            De asylsökande som vi nu talar om omfattas i många fall av Genèvekonventionen
            och har därför faktiskt rätt att få betraktas som flyktingar även
            när de har kommit hit till Sverige.
          </note>
          <note>
            Migrationsministern talade i tidigare debatter om en human flyktingpolitik.
            Han har gärna fokuserat på alla de miljoner flyktingar som finns
            runtom i vår värld. Men här har migrationsministern en möjlighet
            att göra någonting för de flera hundra statslösa palestinier som
            tvingas sitta fast i svenska flyktingförläggningar och bara se
            åren passera, något som är fruktansvärt fördärvande för dessa
            människors hälsa och välbefinnande.
          </note>
          <note type="speaker">
            Anf. 53 Statsrådet JAN O KARLSSON (s):
          </note>
          <note>
            Herr talman! För en stund sedan hade Sven Brus och jag en diskussion
            om attitydfrågor i flyktingpolitiken. Det inlägg som vi nyss hörde
            är en oerhört intressant illustration till den diskussionen. Det
            är just det här som gör den svenska flyktingdebatten för oss som
            försöker att känsligt och varsamt arbeta för att få till stånd
            och utveckla en fungerande flyktingpolitik med en attitydbildning
            som inte fjärmar beslutsfattare och ansvariga politiker från människorna
            ute i vårt land som ju faktiskt är de som möjliggör att vi för
            denna politik - att erbjuda förföljda människor skydd och ett
            bättre liv i framtiden.
          </note>
          <note>
            Jag noterar att Gunnar Axén avslutar sitt inlägg med att tala
            om de stater som i dag inte har undertecknat Genèvekonventionen
            när det gäller flyktingar
          </note>
          <note>
            - om de hade haft asylskäl och om de hade varit flyktingar hade
            de för länge sedan lämnat sina flyktingförläggningar och börjat
            bygga upp ett nytt land.
          </note>
          <note>
            Men situationen är ju den att de inte är flyktingar. En mycket
            vanlig glidning i diskussionen är just detta med att människor
            som kommer hit och söker asyl och som inte har asylskäl ändå betraktas
            som flyktingar.
          </note>
          <note>
            I min ungdom talade man, kommer jag ihåg, om människor som egentligen
            var flyktingar fastän de inte hade asylskäl men det språkbruket
            har vi lämnat.
          </note>
          <note>
            Det är klart att det blir mycket lättare för oss att diskutera
            om vi begreppsmässigt kan vara överens om att det handlar om människor
            som befinner sig i en fruktansvärd situation. Men det handlar
            inte om flyktingar.
          </note>
          <note>
            Dessutom är det kanske klargörande om vi i vår dialog kan vara
            på det klara med att många av de statslösa palestinier som befinner
            sig i vårt land inte har kommit hit från Saudiarabien eller gulfstaterna
            utan från Libanon och Syrien där de verkställighetshinder varom
            här talas icke föreligger - de reglerna finns inte - och där det
            skulle vara möjligt att genomföra avvisningarna därest vederbörande
            själv samverkar just därför att där finns inte de här saudiska
            reglerna.
          </note>
          <note>
            Den diskussion som vi hade för ett år sedan här gällde i första
            hand de palestinier som kommit hit från Västbanken och Gaza. Sedan
            dess har Migrationsverket - den 29 november - offentliggjort vilken
            praxis och vilka bedömningar man där gör med tanke på det för
            närvarande aktuella läget i området. Dessa människor får alltså
            stanna av humanitära skäl.
          </note>
          <note>
            När vi försöker rensa i den här skogen av argument har vi naturligtvis
            ett antal problem, som jag väldigt gärna diskuterar. Men det vore
            bra om vi kunde diskutera dem med begrepp som vi båda förstår
            och med syften som båda kan ha respekt för. Jag tycker nämligen
            att den här frågan är lite för viktig för att så att säga begreppsmässigt
            försvinna i en snårskog av argument som, uppriktigt sagt och med
            all respekt, inte har med diskussionen att göra.
          </note>
          <note>
            Jag skulle vilja rikta en vädjan till Gunnar Axén:
          </note>
          <note>
            Låt oss fortsätta att arbeta och tala om det här på ett sådant
            sätt att vi förstår varandra, vad vi talar om!
          </note>
          <note type="speaker">
            Anf. 54 GUNNAR AXÉN (m):
          </note>
          <note>
            Herr talman! Jag ska vara riktigt tydlig: Jag talar om de statslösa
            palestinier som kommer från de gulfstater där man har en sexmånadersregel
            som gör att de här människorna inte längre kan återvända till
            de länder som de tidigare bott i. Det var också de statslösa palestinierna
            som Jan O Karlsson för ett år sedan debatterade här i kammaren.
            Exakt de palestinierna handlar det om.
          </note>
          <note>
            Jag kan förstå att Jan O Karlsson inte är medveten om att det
            faktiskt förhåller sig så att de svenska migrationsmyndigheterna
            inte tar hänsyn till att många av de här flyktingarna omfattas
            av Genèvekonventionen. Man tar alltså inte hänsyn till detta.
          </note>
          <note>
            Då tror och hoppas jag att migrationsministern är med på exakt
            vilka personer jag talar om. Det är de statslösa palestinierna
            som kommer från de Gulfstater där man har en sexmånadersregel
            som gör att de inte har något land att återvända till. Det är
            dem som det finns flera hundra av på svenska flyktingförläggningar
            i dag och som har fått avvisningsbesked och ska avvisas till det
            land de kommer ifrån, det land som samtidigt säger att de inte
            är välkomna tillbaka därför att de har varit utanför landets gränser
            i mer än ett halvår. Det är de människorna jag pratar om, och
            jag undrar vad migrationsministern är beredd att vidta för åtgärder
            för att lösa deras hopplösa situation. I dag sitter de med ett
            avvisningsbeslut men ingen möjlighet till verkställighet eftersom
            det inte finns något land som tar emot dem.
          </note>
          <note>
            Då undrar jag, och jag upprepar de frågorna, för det skulle vara
            väldigt intressant att få svar på dem:
          </note>
          <note>
            På vilket sätt arbetar regeringen konkret med att få de länder
            det handlar om att upphäva regeln om sex månader? Och vilka andra
            länder, vid sidan om
          </note>
          <note>
            Gulfstaterna, är det som har en sådan här regel och där regeringen
            arbetar för att man ska upphäva den?
          </note>
          <note>
            Är det slutligen så att migrationsministern tycker att det är
            rimligt att de här människorna, som inte har något land att återvända
            till, ska tvingas sitta fast på en svensk flyktingförläggning
            tills dess att regeringen har lyckats få de här länderna att ändra
            sina lagar?
          </note>
          <note type="speaker">
            Anf. 55 Statsrådet JAN O KARLSSON (s):
          </note>
          <note>
            Herr talman! Ja, då har vi lyft undan en del ur diskussionen,
            och det är bra. Då rationaliserar vi den ytterligare.
          </note>
          <note>
            Vad beträffar exaktheten när det gäller personerna: De 235 statslösa
            personer som väntar på verkställighet är visserligen statslösa
            palestinier, men det är också många som är av annat ursprung som
            ryms inom den siffran, många som ska avvisas till Libanon och
            Syrien, och där föreligger alltså inte de verkställighetshindren.
          </note>
          <note>
            Det är dessutom en rad andra svårigheter som har lett till den
            uppkomna situationen, bland annat att när de personer som har
            kommit hit från Gulfstaterna har anlänt så har behandlingen av
            dem försvårats av att de enligt uppgift från Migrationsverket
            har saknat vederbörliga handlingar. Egypten, Syrien, Libanon,
          </note>
          <note>
            Jordanien och Irak utfärdar resedokument för de palestinska flyktingar
            som från 1948 har blivit statslösa. Egypten utfärdar resedokument
            även för dem som blev flyktingar genom händelserna 1967. När det
            gäller palestinier med bosättning i Gulfstaterna är det huvudsakligen
            Egypten som utfärdar resedokument för dessa personer.
          </note>
          <note>
            För att stadigvarande kunna vistas i Saudiarabien ska man normalt
            ha ett arbete och ett uppehållstillstånd. Vad som fordras här
            är ju att utlänningen själv är aktiv med att ordna arbete och
            uppehållstillstånd för att tas emot i Saudiarabien. Men jag kan
            alltså från den synpunkten inte hålla med om den beskrivningen,
            nämligen att vederbörande inte har någon möjlighet. Det är alltså
            genom att kontakta arbetsgivare och garant i Saudiarabien som
            man kan klara ett återvändande.
          </note>
          <note>
            Jag säger detta också därför att vi har en specialitet i vårt
            land, som jag tror att vi kan vara ganska stolta över, och det
            är att vi inte betraktar verkställigheten av gjorda avvisningar
            som ett polisiärt ärende eller ett ordningsärende utan som en
            del av migrationsprocessen. Det är därför jag, när jag sitter
            vid bordet i flyktingministerrådet i EU, har en helt annan situation
            än mina kolleger, nämligen att en mycket större del av våra beslut
            faktiskt verkställs, därför att de är en del av själva migrationsprocessen.
            Det är de människor som är kunniga i migrationsfrågor som kan
            gå tillhanda med hjälp och stöd som på det sättet kan se till
            att inte bara prövningen har skett på ett värdigt sätt utan också
            att återvändandet sker på ett värdigt sätt.
          </note>
          <note>
            Det gäller alltså att övertyga de här människorna om att det
            är deras aktiva medverkan som är avgörande för deras möjlighet
            att återvända. Sedan kan vi efter förmåga försöka påverka i det
            här fallet i första hand Saudiarabien att överge den här sexmånadersregeln.
            Det är framför allt naturligtvis genom bilaterala insatser som
            man kan påverka detta, men jag vill på intet sätt utesluta att
            man även kan arbeta kollektivt genom vårt arbete inom Europeiska
            unionen.
          </note>
          <note type="speaker">
            Anf. 56 GUNNAR AXÉN (m):
          </note>
          <note>
            Herr talman! Jag är glad för att migrationsministern inte längre
            blandar ihop vad det är vi pratar om.
          </note>
          <note>
            Det framgick klart och tydligt redan av min interpellation vilka
            människor frågan handlade om, nämligen de statslösa palestinierna
            från Gulfstaterna.
          </note>
          <note>
            Migrationsministern säger att det finns försvårande omständigheter
            i de här fallen, bland annat att man saknar handlingar. Men då
            är det ju på det sättet att de här människorna inte har rätt att
            få bli medborgare i de länder de bor i, och därför får de inte
            bland annat passhandlingar. De har inte rätt att få pass utfärdade.
          </note>
          <note>
            Trots att man kanske har resedokument från Egypten, som de flesta
            av de här människorna har, blir man fast i svenska flyktingförläggningar.
          </note>
          <note>
            Migrationsministern säger att det handlar om att de asylsökande
            måste bjuda till själva och skaffa sig arbete och en garant, en
            person som går i god för dem i Saudiarabien, för att de ska kunna
            återvända. Det systemet i sig kan man ha väldigt många synpunkter
            på: att man ska tvinga tillbaka en människa till att vara någonting
            som inte ens är andra klassens medborgare utan som är att inte
            vara medborgare över huvud taget och vara beroende av en person
            som går i god för en. Men trots sådana försök är det på det sättet
            - jag upprepar det igen - att man inte har lyckat avvisa någon
            till Saudiarabien, för att ta det exemplet, under fem år, och
            Saudiarabiens ambassadör här i
          </note>
          <note>
            Stockholm säger att ingen, under inga omständigheter, är välkommen
            tillbaka. Men detta vill tydligen inte migrationsministern liksom
            migrationsmyndigheterna acceptera.
          </note>
          <note>
            Jag upprepar mina frågor: Hur arbetar regeringen med att få de
            här länderna att avskaffa regeln om sex månader, och vilka andra
            länder, förutom Gulfstaterna, är det som det handlar om?
          </note>
          <note type="speaker">
            Anf. 57 Statsrådet JAN O KARLSSON (s):
          </note>
          <note>
            Herr talman! Jag har inte talat om några försvårande omständigheter.
            Jag har bara konstaterat att enligt Migrationsverkets uppgifter
            finns det flera som vid ansökan om asyl vid ankomsten till Arlanda
            har uppvisat giltiga resedokument, men med viktiga sidor utrivna.
            Det har alltså funnits dokument och man har haft dokument, men
            man har avlägsnat sådana saker ur dokumenten som avser inresetillstånd,
            uppehållstillstånd och falska viseringar. Det är någonting helt
            annat än det som Gunnar Axén talar om.
          </note>
          <note>
            Det viktigaste sättet för en statslös palestinier att komma tillbaka
            till sitt land när sexmånadersperioden har löpt ut är att kontakta
            sin arbetsgivare eller sin garant i Saudiarabien, vilket är fullt
            möjligt om vederbörande har en garant. Vi har ju nu ärenden där
            detta inte har varit möjligt och där människor på grund av långvarig
            vistelse här har fått stanna. Men jag tror att det allra viktigaste
            skälet till att det här inte förverkligas och det stora problemet
            i sammanhanget är just bristande medverkan från dem som har avvisats.
            Det är det som är det stora problemet.
          </note>
          <note>
            Sedan vill jag gärna understryka en liten sak för att relatera
            det här. Vi har nu haft oerhört intensiva debatter om 250 personer
            i en grupp människor som innehåller - jag vet inte riktigt om
            det är 3 eller
          </note>
          <note>
            4 miljoner som är fördrivna och som sitter i flyktingläger. Jag
            vågar påstå att det är ytterst få länder som arbetar så mycket
            som Sverige för att lindra dessa människors situation. Genom sitt
            bidrag till UNRWA
          </note>
          <note>
            och UNHCR och genom arbetet för återuppbyggnaden försöker Sverige
            lindra de statslösa palestiniernas situation.
          </note>
          <note>
            Att isolerat angripa frågan är ett snedvridet sätt att se det
            hela och ett sätt att dölja oförrätter av ett betydligt djupare
            slag än dem som vi har talat om i dag.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2002/03:170 om elöverkänslighet
          </note>
          <note>
            Anf. 58 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Birgitta Carlsson har frågat näringsminister Leif
            Pagrotsky vilka åtgärder han avser vidta för att det ska finnas
            lågstrålande elektromagnetiska frizoner.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Frågan om elektromagnetiska frizoner är komplex på flera sätt.
          </note>
          <note>
            Det finns en oro hos många människor för att ny teknik kan medföra
            hälsorisker av olika slag. För att minimera risken för strålning
            från till exempel anordningar för mobiltelenätet har det i olika
            sammanhang framförts att det bör finnas särskilda områden med
            låg eller ingen strålning.
          </note>
          <note>
            Regeringen tar frågan om eventuella hälsoeffekter av exponering
            för elektromagnetiska fält på stort allvar. Den samlade vetenskapliga
            forskningen ger dock inte stöd för att strålning från anordningar
            för mobiltelenätet leder till skadliga hälsoeffekter, så länge
            gränsvärdena iakttas. De svenska gränsvärdena följer EU:s rekommendationer.
            De bedömningar som ansvariga myndigheter i dag gör rörande hälsorisker
            ger inte anledning att genom lagstiftning göra det möjligt att
            inrätta särskilda elektromagnetiska frizoner.
          </note>
          <note>
            Det finns ett allmänt intresse att bygga ut infrastrukturen för
            trådlös kommunikation. En sådan utbyggnad ställer krav på att
            det finns basstationer och antenner med viss regelbundenhet.
          </note>
          <note>
            Lokalisering av telemaster prövas av kommunerna i samband med
            bygglovsprövningen. Kommunerna tar även hänsyn till andra allmänna
            intressen och till motstående enskilda intressen vid den lämplighetsprövning
            som görs enligt plan- och bygglagen. Sådana bedömningar kan till
            exempel innebära att lokalisering i närheten av viss bebyggelse
            eller inom ett visst område så långt som möjligt bör undvikas.
            Möjligheterna att samordna utbyggnaden av nätet mellan de olika
            operatörerna är också av intresse vid lämplighetsprövningen.
          </note>
          <note>
            Det är i dag inte möjligt att generellt ange vilka förutsättningar
            det finns att med stöd av gällande lagstiftning hålla vissa områden
            fria från master och sändare. När ett enskilt ärende om bygglov
            för till exempel en mast överklagas, kan dock indirekt en prövning
            komma att ske av frågan om och på vilka grunder som kommunerna
            med stöd av plan- och bygglagen kan peka ut områden där det inte
            alls ska vara tillåtet att uppföra telemaster. Frågan om strålningsfria
            zoner har dock ännu inte prövats av regeringen i något enskilt
            ärende. Det är också tveksamt om det rent tekniskt går att i dag
            hålla områden helt fria från strålning eftersom elektromagnetiska
            fält från till exempel radio- och TV-sändare täcker i stort sett
            hela landet.
          </note>
          <note>
            Jag vill även nämna att regeringen i en nyligen lämnad lagrådsremiss
            beträffande förslag till lag om elektronisk kommunikation tagit
            upp frågan om krav på samlokalisering av telemaster. Det tycker
            jag är alldeles utmärkt. Enligt förslaget ska operatörer i vissa
            fall kunna tvingas dela på master och annan infrastruktur. Detta
            kan leda till en begränsning av antalet master i många områden.
          </note>
          <note>
            Regeringen följer noga utvecklingen på området.
          </note>
          <note>
            Det är viktigt att vi hela tiden försöker förbättra våra kunskaper
            om konsekvenserna av införande och användning av ny teknik. Det
            är också viktigt att vi förbättrar informationen och dialogen
            med medborgarna, vilket jag gärna återkommer till i replikskiftet.
          </note>
          <note type="speaker">
            Anf. 59 BIRGITTA CARLSSON (c):
          </note>
          <note>
            Herr talman! Jag vill tacka miljöministern för svaret. Jag hade
            ställt interpellationen till fel minister, men det är inte alltid
            så lätt för oss ledamöter att veta var de olika ärendena hör hemma.
            Min andra interpellation i dag hade jag också ställt till fel
            minister.
          </note>
          <note>
            Anledningen till att jag ställde den här interpellationen var
            att jag gjorde studiebesök hemma hos två personer som drabbats
            av elöverkänslighet. När man har träffat dessa människor och sett
            hur de lever, sett den miljö de vistas i, är det svårt att inte
            ta till sig frågan och den oro som de känner för det sätt som
            dessa frågor hanteras på.
          </note>
          <note>
            När jag skrev interpellationen ställde jag olika frågor i den.
            Jag har därför haft en debatt också med
          </note>
          <note>
            Lars Engqvist. Då handlade det om att elöverkänslighet ska bedömas
            som en sjukdom, och att man ska kunna få det bedömt som arbetsskada
            för att därigenom få bostadsanpassning där man bor. Det handlade
            också om att forskningen i ämnet måste fortsätta.
          </note>
          <note>
            Situation för de drabbade personerna är oerhört tuff. Det som
            känns skrämmande är att kommunerna inte har möjlighet att i större
            omfattning begränsa eller påverka placeringen av masterna. Jag
            menar inte att vi ska sätta stopp för all utbyggnad, men varje
            kommun måste få möjlighet att ha strålningsfria zoner - det kanske
            är fel uttryck, men åtminstone områden med minimal strålning,
            så att de personer som är drabbade har möjlighet att finna en
            bostad utan att fara illa där de bor.
          </note>
          <note>
            Det finns föreningar som lyfter fram vilka kommuner som är bra.
            De har räknat upp en lång rad kommuner som tar dessa problem på
            allvar och verkligen jobbar med att ta fram områden där man inte
            får bygga master i närheten. Även i mitt hemlän Skaraborg har
            Lidköpings kommun jobbat på ett föredömligt sätt genom att försöka
            hitta zoner där elöverkänsliga personer kan vara; detta enligt
            de bedömningar som föreningarna gjort.
          </note>
          <note>
            Den ena av de personer vi besökte var en kvinna som hittat ett
            boende ute på landet, men nu skulle det byggas en mast bara två
            kilometer från den plats där hon bor. I boken Svart på vitt vittnar
            många personer med elöverkänslighet om hur de berörts av utbyggnaden
            av just mobilmasterna. Det gäller just det område där den kvinna
            som nu kommer att drabbas bor. Jag fick brev från henne i veckan,
            och hon är bekymrad eftersom hon fått avslag på sin överklagan
            av denna utbyggnad.
          </note>
          <note>
            Det är svårt att sätta sig in i hur det är att bo i hus utan
            el under en kall vinter. Vi är så bortskämda i dag. Vi vet inte
            hur det känns att behöva gå till en utetoalett för att klara av
            sina behov, att aldrig kunna ha telefon, inte lyssna på radio
            eller se på TV. Vi har också mörkret som infinner sig ganska tidigt
            under en stor del av året, och det är svårt att hitta belysning
            så att man över huvud taget kan göra någonting.
          </note>
          <note>
            Det är alltså viktigt att vi tar dessa personers oro på allvar,
            och att vi ger möjligheter för kommunerna att inom sina gränser
            kunna avsätta särskilda områden med minimal strålning.
          </note>
          <note>
            Anf. 60 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Jag är enig med interpellanten om att kommunerna
            kan arbeta på ett mycket bra sätt genom att bearbeta de här frågorna.
            Samtidigt har vi i alla planärenden att väga olika intressen mot
            varandra, och som jag sade i mitt inledande anförande finns det
            också ett starkt intresse av att bygga ut och få en täckning för
            masterna. Om masterna står någorlunda tätt strålar det dessutom
            mindre om telefonerna. Ur trygghetssynpunkt är det för många människor
            också viktigt att kunna utnyttja den nya kommunikationen.
          </note>
          <note>
            Vi har alltså intressen som står mot varandra.
          </note>
          <note>
            Betydelsen av bra information är viktig. Där har vi mycket att
            lära av den här processen och det försöker jag också ta till mig.
            Det handlar både om varför vi gör en investering av det slag som
            3 G-nätet utgör och vad vi bygger de riskbedömningar på som vi
            från regeringens sida gör. Vi måste alltså skapa en god kommunikation
            så att expertbedömningarna kommer ut.
          </note>
          <note>
            Här ser vi att i de kommuner som har varit aktiva och arbetat
            intensivt med att ta del av utbildningar, låta Strålskyddsinstitutets
            experter komma ut och informera och möta medborgarna där fungerar
            det bättre.
          </note>
          <note>
            När det gäller överkänslighet för elektromagnetisk strålning
            och elöverkänsklighet som sjukdom vill jag hänvisa till det svar
            som Lars Engqvist gav på Birgitta Carlssons interpellation. Ett
            problem vi har här är att vi inte kan vetenskapligt belägga effekterna
            och att det verkligen är så att besvären härrör från elektromagnetiska
            fält.
          </note>
          <note>
            Detta är en svår fråga där vi måste gå vidare. Eftersom vi i
            dag diskuterar framför allt master vill jag understryka att SSI:s
            mätningar visar att bara några tiotal meter från masten ligger
            strålningsvärdena på en tusendel av gränsvärdet. Jag tror att
            det finns en alltför stor oro för vilka effekter just masterna
            kan ha.
          </note>
          <note>
            Det är helt enkelt så oerhört låga strålningsnivåer det är frågan
            om. Diskussionen blir felriktad om vi inriktar den på i första
            hand strålningsfria zoner.
          </note>
          <note>
            Vad jag och regeringen har tagit initiativ till är ge ett uppdrag
            till Strålskyddsinstitutet att förstärka sitt arbete med informationsinsatser.
            Det arbetar man just nu intensivt med att förbereda så att man
            ska kunna nå ut. Man ska kartlägga och förstå vad det är som människor
            känner oro för, bli tydligare i sitt budskap och kunna informera
            bättre om vad som ligger till grund för de riskbedömningar som
            har gjorts. Det är expertmyndighetens sak att göra riksbedömningen.
          </note>
          <note>
            Vad jag vidare har gjort är att jag har bett Strålskyddsinsitutet
            ge information om hur man ska gå vidare med tillämpningen av försiktighetsprincipen.
          </note>
          <note>
            Strålskyddsinstitutet har nu inrättat ett internationellt vetenskapligt
            råd som särskilt kommer att ta upp denna fråga i relation till
            de frågor som har rests i debatten och den oro som medborgarna
            känner.
          </note>
          <note>
            Låt mig slutligen säga att någonting som är mycket viktigt för
            människors trygghet och säkerhet är att få god information om
            vad som pågår. Här är jag väl medveten om att vi har en stor diskussion
            om behovet av att ha ett register och en bättre information om
            var antenner och master sätts upp. Det är ett mycket rimligt krav
            och kan vara en mycket viktig del i att skapa ett mer förtroendefullt
            samarbete kring frågorna.
          </note>
          <note>
            Regeringen är beredd att se över möjligheterna att skapa register
            som också är bättre tillgängliga för medborgarna så att man kan
            vara trygg och säker på vad det är om händer i ens närmaste omgivning.
          </note>
          <note type="speaker">
            Anf. 61 BIRGITTA CARLSSON (c):
          </note>
          <note>
            Herr talman! Jag delar miljöministerns åsikter om att det är
            oerhört viktigt med information så att människor känner en större
            trygghet. Det handlar då inte bara om dem som är djupt oroliga
            utan även om att människor ute i kommunerna vet om vad som är
            på gång. Det finns alldeles för många frågetecken i detta.
          </note>
          <note>
            Människor känner att beslut fattas över deras huvuden och att
            de inte har kunnat vara med och påverka det. Det mår människor
            inte särskilt bra av.
          </note>
          <note>
            Det kommer ständigt nya rön om strålningens effekter. Forskarvärlden
            är inte heller riktigt överens i detta. Det finns ändå forskare
            som hävdar att strålningen inte är så farlig medan andra menar
            på att den kan vara farlig för oss. Det känns som att vi ska vara
            väldigt ödmjuka i den här frågan. Det råder det ingen tvekan om.
            I ett samhälle där vi märker att alltfler människor far illa av
            stress kan elöverkänsligheten vara en bidragande orsak. Det är
            så många som vittnar om det i den bok jag tidigare nämnde.
          </note>
          <note>
            I en del länder har myndigheterna valt att ha en försiktigare
            linje än vad vi har i Sverige. I flera länder säger myndigheterna
            att forskningen vet för lite för att kunna säga om strålningen
            är farlig eller inte.
          </note>
          <note>
            Därför är det viktigt att man är försiktig.
          </note>
          <note>
            Förutom teleföretagen är många olika myndigheter inblandade i
            utbyggnaden av antenner och master,
          </note>
          <note>
            Post- och telestyrelsen, stadsbyggnadskontor och miljöförvaltningar.
            Men det är mycket oklart vem som kontrollerar var och hur antennerna
            monteras.
          </note>
          <note>
            Det har visat sig att ingen av myndigheterna har en samlad bild
            av utbyggnaden. Där kommer det miljöministern nämnde om att vi
            borde ha en bättre information in. Ingen verkar heller ha kontrollerat
            att antennerna placerats så att människor inte utsätts för strålning
            i onödan, även om det mäts upp och man talar om att det är bevisat
            att strålningen är väldigt liten.
          </note>
          <note>
            I boken finns det åtskilliga personer som har beskrivit sin livssituation.
            När man har byggt master på ett ganska nära avstånd har de berörts
            och påverkats av det. Jag valde förra gången att läsa upp vad
            en person har beskrivit. Jag ska läsa upp vad en annan person
            har beskrivit.
          </note>
          <note>
            "Att vara elöverkänslig är ett riktigt handikapp i samhället
            som det ser ut i dag. Jag kan inte vara på min arbetsplats längre
            än en halvtimme. Jag tål inte att gå in i stora varuhus, kan inte
            sitta under en läslampa eller ha någon belysning nära huvudet.
            Att se på TV går om jag sitter långt ifrån. Ska jag åka långt
            med bil måste jag sitta i baksätet. Jag tål inte att vistas nära
            mobiltelefonmaster och att tala i mobiltelefon är inte att tänka
            på.
          </note>
          <note>
            Innan jag drabbades av denna mardröm var jag en levnadsglad människa
            utan depressioner eller panikångest. Att vara elöverkänslig är
            att vara handikappad och att ha blivit berövad halva sitt liv."
          </note>
          <note>
            I boken har 415 personer beskrivit sin livssituation. Det gjordes
            på uppdrag av Rådet för arbetslivssforskning. Man ordnade seminarier
            och lovade att utge vad dessa personer hade sagt. Det var 33 muntliga
            inlägg plus alla de andra beskrivningarna. När man läser detta
            inser man att det berör så många människor. Ändå säger man att
            det inte är någon fara fast det gäller så många människor.
          </note>
          <note>
            Enligt Socialstyrelsens beräkningar gäller det ungefär 200 000
            i Sverige, och 10 % av dem är svårt drabbade. Jag tycker att det
            är som om man inte riktigt tror på dem om man säger att det inte
            är någon fara. De har ju själva upplevt det, vet vilken känsla
            de har och hur det har påverkat dem.
          </note>
          <note>
            Anf. 62 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Visst pågår det en vetenskaplig diskussion om strålningens
            effekter. Men vad diskussionen framför allt har handlat om är
            mobiltelefonerna och vad som händer när vi håller en mobiltelefon
            mot örat. Där finns det olika uppfattningar. Det kan finnas skäl
            att nämna att vi inte har studier över många år.
          </note>
          <note>
            Vi kan inte säga vilka de långsiktiga effekterna blir.
          </note>
          <note>
            När det gäller masterna vill jag dock vidhålla att det är fråga
            om oerhört låga värden. Vi måste kunna ta till oss den informationen.
            Det är fråga om mycket låga strålningsnivåer. Vi får inte blanda
            ihop diskussionen. Här ha vi inte alls samma typ av diskussion
            som vi haft om mobiltelefonerna. Det är viktigt att vi är noga
            med detta.
          </note>
          <note>
            Den andra frågan gäller hur vi ska förhålla oss till vetenskap.
            Ingen kan undgå att bli oerhört berörd av de livsöden som Birgitta
            Carlsson ger exempel på här och som jag också många gånger har
            mött i brev, i samtal och på andra sätt. Ändock menar jag att
            det inte finns någon annan väg framåt för oss än att arbeta med
            denna fråga som vi gör med alla andra frågor. Det gäller att systematiskt
            söka kunskap.
          </note>
          <note>
            Som Lars Engqvist framhöll i sitt interpellationssvar har vi
            inte i vetenskapliga undersökningar - i det vi kallar för provokationsundersökningar
            - kunnat vetenskapligt belägga ett samband mellan el och dessa
            besvär. Vi har inte kunnat påvisa det. Det är viktigt för oss
            alla att vi arbetar vidare med forskningen och undersökningarna.
            Det är också oerhört viktigt för alla dem som har dessa symtom
            och problem. Jag menar att det inte finns något annat sätt än
            att vetenskapligt arbeta vidare. Då kanske vi också så småningom
            kommer att nå fram till vad det är som orsaker problem så att
            vi kan göra någonting åt det.
          </note>
          <note>
            Jag vill gärna lägga en principiell synpunkt på detta. Det handlar
            om hur vi allmänt värderar risker, prioriterar i vår politik och
            hur vi ska förhålla oss till miljöproblemen. Detta är ett av många
            områden där vi kan uppleva risker. Men det är ett område där vi
            inte har kunnat påvisa några tydliga samband och inte heller visat
            att det verkligen är farligt.
          </note>
          <note>
            Detta måste sättas i relation till många områden i vårt samhälle
            där vi har belagda, svåra risker. Vi kan beräkna att både hundratals
            och tusentals personer om året i Sverige dör på grund luftutsläpp,
            gifter i luften och till exempel radon i våra hus. Det finns en
            lång rad risker som vi har anledning att förhålla oss till och
            åtgärda.
          </note>
          <note>
            När vi går fram och kräver resurser och politiska åtgärder på
            dessa områden gör vi det också på grundval av vetenskap. Det är
            vetenskaperna och de självständiga vetenskapliga resultaten från
            våra forskare och expertmyndigheter som vägleder oss. Det tror
            jag är viktigt. Om vi avviker och börjar vidta stora omfattande
            åtgärder utan vetenskaplig eller saklig grund är vi ute på svag
            is.
          </note>
          <note>
            Men vi ska gå vidare, och vi tar det här på allvar.
          </note>
          <note>
            Framför allt tar vi alla dessa människor på allvar som på olika
            sätt har svårigheter, oavsett vad som har orsakat dem.
          </note>
          <note>
            Vi kan inte i dagsläget vidta omfattande åtgärder för strålningsfria
            zoner därför att vi inte har någon saklig grund för att detta
            verkligen är det problem som många upplever. Men vi har ett stort
            ansvar för att informera bättre om detta och för att vara ute
            och föra en dialog och förklara vad grunden är. Jag har också
            i dialog med SSI gjort mycket klart att jag vill se ett fortsatt
            intensivt arbete av SSI, och inte minst vill jag se att SSI förhåller
            sig till de åtgärder som vidtas i andra länder och de resultat
            som man där bygger på.
          </note>
          <note type="speaker">
            Anf. 63 BIRGITTA CARLSSON (c):
          </note>
          <note>
            Herr talman! Olika vikt läggs vid olika typer av forskning. En
            fransk forskare - jag har inte den exakta tidpunkten för när -
            har i ett samhälle där han har undersökt 530 personer kommit fram
            till att de hade påverkats av den strålning som fanns där. Men
            när det kom fram så fanns det så många andra intressen i det här
            att han fick munkavle och blev satt på andra uppgifter. Jag har
            inte kunnat kontrollera sanningshalten i detta, men det handlar
            om aktuell forskning och man vet vem forskaren är, vad han heter
            och så vidare. Det går alltså att kontrollera.
          </note>
          <note>
            Det är viktigt att vi inte bara ensidigt tror att det saknas
            kunskap - fast det måste vi ju också kunna erkänna ibland. Då
            är det oerhört viktigt att man utgår från försiktighetsprincipen
            i stället för att bara köra på som om det inte vore farligt.
          </note>
          <note>
            Det är självklart att mobiltelefonen har kommit för att stanna
            och att den är ett oerhört viktigt hjälpmedel för många av oss.
            Även i glesbygd och landsbygd är det viktigt att människor som
            många gånger arbetar ensamma har möjlighet till tekniken.
          </note>
          <note>
            Men det måste väl ändå gå att ta de här människornas verkliga
            oro på allvar och se till att det finns områden och bostäder för
            alla människor i en kommun. Det är ju bevisligen så att de här
            människorna inte kan bo varsomhelst. Därför måste kommunerna ha
            ett klart uttalat ansvar för att se till att ordna boendemiljöer
            även för de här människorna så att de kan leva ett drägligt liv.
          </note>
          <note>
            Anf. 64 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Låt mig avslutningsvis säga att jag tror att vi
            är eniga om mycket när det gäller behovet av fortsatt dialog och
            information om elektromagnetiska fält och de risker som de kan
            innebära. Där kommer vi att göra en aktiv insats från regeringens
            sida.
          </note>
          <note>
            Jag vill understryka en annan sak också. Det sägs många gånger
            att det inte finns någon kunskap och att vi sätter upp master
            utan kunskap. Men vi har också mycket kunskap! Det är kunskap
            som vi bygger på när vi sätter våra gränsvärden. Vi har haft forskning
            om strålning under många år. Men vi behöver alltid mer kunskap,
            och det är viktigt att vi skaffar oss det.
          </note>
          <note>
            När regeringen ska bedöma vilka forskningsresultat vi ska ta
            hänsyn till kan vi inte ta upp enskilda resultat. Det går alltid
            att plocka fram en undersökning som säger något och en annan som
            säger något annat. Processen i det vetenskapliga samhället är
            att forskarna för en intensiv dialog där argumenten och resultaten
            bryts mot varandra. De ska kunna upprepas, och så småningom ska
            vi kunna nå fram till en samlad bild. Det som vi måste bygga på
            är den samlade bilden av vetenskapssamhällets slutsatser. Det
            är det som vi strävar efter att göra, och det är den bilden som
            vi i dag bygger på.
          </note>
          <note>
            Jag välkomnar att kommunerna arbetar aktivt med de här frågorna
            och att de också tar egna initiativ till förmån för sina medborgare
            på det sätt som de anser är rimligt. Sedan får vi kanske anledning
            att pröva en del av ärendena på regeringsnivå.
          </note>
          <note>
            Samtidigt vill jag än en gång understryka att vi inte kommer
            att ge några uppdrag till kommunerna.
          </note>
          <note>
            Detta kommer inte att vara något tvingande som de är skyldiga
            att ta hänsyn till. Då ger vi dem ett uppdrag som vi faktiskt
            inte har grund för att göra med de riskbedömningar som vi i dag
            gör och med de gränsvärden som vi i dag har.
          </note>
          <note>
            Vi får fortsätta dialogen om detta, och vi fortsätter att på
            olika sätt ta del av forskningen och ändra våra gränsvärden och
            rekommendationer i den mån det är nödvändigt.
          </note>
          <note>
            Överläggningen var härmed avslutad.
          </note>
          <note>
            11 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM46 Behörighetsfördelningen mellan
          </note>
          <note>
            Europeiska gemenskapernas domstol och Europeiska gemenskapernas
            förstainstansrätt till konstitutionsutskottet
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2002/03:44 Arbetsmarknadspolitiken förstärks
          </note>
          <note>
            Motioner med anledning av prop. 2002/03:49 Nya förmånsrättsregler
          </note>
          <note>
            2002/03:L5 av Viviann Gerdin m.fl. (c)
          </note>
          <note>
            2002/03:L6 av Karl Gustav Abramsson och Nils-
          </note>
          <note>
            Göran Holmqvist (s)
          </note>
          <note>
            2002/03:L7 av Gunilla Tjernberg (kd)
          </note>
          <note>
            2002/03:L8 av Jan Ertsborn m.fl. (fp)
          </note>
          <note>
            2002/03:L9 av Yvonne Ångström (fp)
          </note>
          <note>
            2002/03:L10 av Peter Eriksson m.fl. (mp)
          </note>
          <note>
            2002/03:L11 av Ulla Löfgren (m)
          </note>
          <note>
            med anledning av redog. 2002/03:ER1 Från Sveriges delegation
            vid Europarådets parlamentariska församling
          </note>
          <note>
            2002/03:U2 av Holger Gustafsson m.fl. (kd)
          </note>
          <note>
            Finansutskottets betänkande
          </note>
          <note>
            2002/03:FiU24 Folkomröstning om införande av euron
          </note>
          <note>
            Justitieutskottets betänkanden
          </note>
          <note>
            2002/03:JuU5 Människohandel och prostitution
          </note>
          <note>
            2002/03:JuU6 Kriminalvårdsfrågor
          </note>
          <note>
            2002/03:JuU7 Processrättsliga frågor
          </note>
          <note>
            Bostadsutskottets betänkande
          </note>
          <note>
            2002/03:BoU4 Planfrågor m.m.
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 7 mars
          </note>
          <note>
            2002/03:219 av Lena Ödeen (fp) till utbildningsminister Thomas
            Östros
          </note>
          <note>
            Engelskans ställning som världsspråk
          </note>
          <note>
            2002/03:220 av Linnéa Darell (fp) till statsrådet Berit
          </note>
          <note>
            Andnor
          </note>
          <note>
            Svensk handikappomsorg ur ett barn- och familjeperspektiv
          </note>
          <note>
            2002/03:221 av Marie Wahlgren (fp) till socialminister Lars Engqvist
          </note>
          <note>
            Reumatologi som specialitet
          </note>
          <note>
            2002/03:222 av Allan Widman (fp) till försvarsminister Leni Björklund
          </note>
          <note>
            Riksdagsbeslut på försvars- och säkerhetsområdet
          </note>
          <note>
            2002/03:223 av Göran Lindblad (m) till socialminister Lars Engqvist
          </note>
          <note>
            Metallbiologiskt centrum
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 11 mars.
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 7 mars
          </note>
          <note>
            2002/03:635 av Anita Sidén (m) till statsrådet Berit
          </note>
          <note>
            Andnor
          </note>
          <note>
            Utbetalning av pensioner
          </note>
          <note>
            2002/03:636 av Kerstin Engle (s) till socialminister
          </note>
          <note>
            Lars Engqvist
          </note>
          <note>
            Alternativ medicin
          </note>
          <note>
            2002/03:637 av Ina Järlesjö (kd) till justitieminister
          </note>
          <note>
            Thomas Bodström
          </note>
          <note>
            Förskottering av skadestånd
          </note>
          <note>
            2002/03:638 av Yilmaz Kerimo (s) till statsrådet Jan
          </note>
          <note>
            O Karlsson
          </note>
          <note>
            Besöksvisum
          </note>
          <note>
            2002/03:639 av Catharina Elmsäter-Svärd (m) till jordbruksminister
            Ann-Christin Nykvist
          </note>
          <note>
            Veterinärkapacitet
          </note>
          <note>
            2002/03:640 av Hans Hoff (s) till jordbruksminister
          </note>
          <note>
            Ann-Christin Nykvist
          </note>
          <note>
            Konsumentskydd vid Internetanvändning
          </note>
          <note>
            2002/03:641 av Torkild Strandberg (fp) till justitieminister
            Thomas Bodström
          </note>
          <note>
            Överbeläggning inom kriminalvården
          </note>
          <note>
            2002/03:642 av Kerstin-Maria Stalin (mp) till utrikesminister
            Anna Lindh
          </note>
          <note>
            Barn i ett internationellt perspektiv
          </note>
          <note>
            2002/03:643 av Rosita Runegrund (kd) till försvarsminister Leni
            Björklund
          </note>
          <note>
            Implementering av FN-resolutionen 1325
          </note>
          <note>
            2002/03:644 av Tuve Skånberg (kd) till utrikesminister Anna Lindh
          </note>
          <note>
            Palestinska myndigheten
          </note>
          <note>
            2002/03:645 av Jeppe Johnsson (m) till justitieminister Thomas
            Bodström
          </note>
          <note>
            Kvinnofridskränkning
          </note>
          <note>
            2002/03:646 av Tuve Skånberg (kd) till socialminister
          </note>
          <note>
            Lars Engqvist
          </note>
          <note>
            Abortrådgivning
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 11 mars.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 7 mars
          </note>
          <note>
            2002/03:579 av Joe Frans (s) till näringsminister Leif
          </note>
          <note>
            Pagrotsky
          </note>
          <note>
            Svenska företags ansvar för verksamhet i andra länder
          </note>
          <note>
            2002/03:589 av Sten Tolgfors (m) till utrikesminister
          </note>
          <note>
            Anna Lindh
          </note>
          <note>
            Visum för Taiwans ledare
          </note>
          <note>
            2002/03:591 av Rossana Dinamarca (v) till utrikesminister Anna
            Lindh
          </note>
          <note>
            Frihandelsavtal med Chile och mapuchebefolkningen
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 11 mars.
          </note>
          <note>
            16 § Kammaren åtskildes kl. 12.45.
          </note>
          <note>
            Förhandlingarna leddes av andre vice talmannen från sammanträdets
            början till och med 6 § anf. 32 (delvis) och av förste vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
