<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--14</head>
          <docDate when="2002-11-08">2002-11-08</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Val av en ledamot till styrelsen för Stiftelsen Riksbankens
            Jubileumsfond
          </note>
          <note>
            Företogs val av en ledamot i styrelsen för Stiftelsen Riksbankens
            Jubileumsfond. Valet avser tiden från och med den 1 november 2002
            till och med den
          </note>
          <note>
            31 oktober 2006.
          </note>
          <note>
            Kammaren valde i enlighet med valberedningens förslag till
          </note>
          <note>
            ledamot i styrelsen för Stiftelsen Riksbankens Jubileumsfond
          </note>
          <note>
            Johan Bygge, finanschef
          </note>
          <note>
            2 § Ny riksdagsledamot
          </note>
          <note>
            Upplästes och lades till handlingarna följande från
          </note>
          <note>
            Valprövningsnämnden inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamöter
          </note>
          <note>
            Till Valprövningsnämnden har från Valmyndigheten inkommit bevis
            om att Björn Hamilton (m),
          </note>
          <note>
            Stocksund, utsetts till ny ledamot av riksdagen fr.o.m.
          </note>
          <note>
            den 7 november 2002 sedan Chris Heister (m) avsagt sig sitt uppdrag
            som riksdagsledamot. Från Valmyndigheten har också inkommit protokoll
            angående utseende av ersättare.
          </note>
          <note>
            Valprövningsnämnden har denna dag granskat beviset för den nya
            ledamoten och protokollet angående ersättare och därvid funnit
            att de blivit utfärdade i enlighet med 19 kap. 11 § vallagen.
          </note>
          <note>
            Stockholm den 7 november 2002
          </note>
          <note>
            Lars Tottie/
          </note>
          <note>
            Kerstin Siverby
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2002/03:18 till lagutskottet
          </note>
          <note>
            Motioner
          </note>
          <note>
            2002/03:Sk1-Sk4 till skatteutskottet
          </note>
          <note>
            2002/03:So3-So7 till socialutskottet
          </note>
          <note>
            2002/03:Fi1 till finansutskottet
          </note>
          <note>
            4 § Allmänpolitisk debatt (forts. från prot. 13)
          </note>
          <note>
            Jämställdhet
          </note>
          <note type="speaker">
            Anf. 1 CATHARINA ELMSÄTER-SVÄRD (m):
          </note>
          <note>
            Fru talman! Gomorron! Jämställdhetens gissel tror jag mycket
            handlar om attityder, attityder som faktiskt finns, som det tar
            tid att förändra och som vi inte alltid tänker på - attityder
            som vi inte kan lagstifta bort.
          </note>
          <note>
            När till exempel riksdagens årliga fotbollsmatch mellan regering
            och opposition äger rum får kvinnorna inte vara med i regeringens
            lag, och när Göran
          </note>
          <note>
            Persson presenterade sina nya statsråd glömdes det kvinnliga
            statsrådet Hallengren bort. Det här händer alltså även regeringen.
            En kvällstidning skrev på ledarsidan, efter det att statsråden
            hade utsetts, om
          </note>
          <note>
            "fyra kompetenta ministrar" och syftade då på de kvinnliga statsråden.
          </note>
          <note>
            Att det behövs förändringar inser vi nog alla. Men jag tycker
            att regeringen utgår från fel perspektiv när det gäller jämställdheten.
            Man söker patentlösningar på varje enskilt problem och ser inte
            helheten. Regeringen verkar heller inte ha någon tilltro till
            varje enskild människa - till det hårt arbetande folket. I
          </note>
          <note>
            stället har regeringen fastnat i de sociala ingenjörskonsterna
            och kategoriserat in människor i olika kollektiv. Man vill styra
            dem, men ovanifrån.
          </note>
          <note>
            Fru talman! Vår utgångspunkt är att alla människor har lika värde
            och därför ska ha samma rättigheter och skyldigheter, men också
            möjligheter.
          </note>
          <note>
            För hundra år sedan var största hindret för kvinnors möjligheter
            att lyckas i samhället gamla patriarkala traditioner. Kvinnor
            hade heller inte samma lagliga rättigheter som männen. Från att
            tidigare ha varit beroende av männen har många kvinnor i dag i
            stället börjat bli beroende av staten.
          </note>
          <note>
            Ingen politiker ska få skapa levnadsmönstret för någon enda individ.
            Politikens uppgift är att skapa möjligheter för det fria valet.
            Det är just friheten för den enskilde och en grundläggande humanism
            som är vår utgångspunkt i fråga om jämställdheten.
          </note>
          <note>
            Men, fru talman, den här friheten kan se väldigt olika ut för
            var och en av oss. Jag skulle i korthet vilja betona fem friheter
            som jag tror är viktiga.
          </note>
          <note>
            Den första friheten är den ekonomiska - att kunna känna en trygghet
            i att jag kan försörja mig själv och de mina. Utan ekonomisk frihet
            uppnås nämligen inte ett jämställt samhälle - ett oberoende av
            stat, av en make eller av andra yttre förhållanden som traditionellt
            beslutat över enskilda människors ekonomiska situation. Regeringen
            väljer i stället att öka skattetrycket på människorna och att
            göra fler beroende av bidragsförsörjning. Detta drabbar i synnerhet
            kvinnor.
          </note>
          <note>
            Den andra friheten är den personliga - att känna att man räcker
            till såväl för sig själv som på jobbet och i familjen. Då är det
            också viktigt att man kan välja mellan familj och karriär. Det
            ska inte vara något tvång när det gäller hur man väljer där. Dessutom
            är det viktigt hur man kan påverka sin tid, både tiden på arbetet
            och tiden utanför. Regeringen väljer i stället att driva frågan
            om att lagstifta om arbetstiden, lika för alla. Man förvägrar
            vanliga löntagare möjligheten att ha råd med hjälp i hemmet. Detta
            drabbar i synnerhet kvinnor.
          </note>
          <note>
            Den tredje friheten är den yrkesmässiga - att kunna välja mellan
            olika arbetsgivare, att vägra bebiskontrakt, att kunna vara anställd
            eller företagare utan att drabbas olika av försäkringssystemen
            eller beskattningen och att kunna verka som egen företagare inom
            områden som vården, omsorgen och skolan.
          </note>
          <note>
            Regeringen väljer i stället att införa stopplagar och att förhindra
            konkurrens och privata aktörer i bolagsform. Detta drabbar i synnerhet
            kvinnor.
          </note>
          <note>
            Den fjärde friheten är den för familjen - att det faktiskt finns
            en flexibel barnomsorg med mångfald och valfrihet, att jag kan
            välja om jag vill vara hemma eller arbeta oavsett om jag är mamma
            eller pappa.
          </note>
          <note>
            I stället styr regeringen mot en barnomsorgsform och gynnar den
            som väljer en kommunalt subventionerad barnomsorgsform och som
            dessutom har bra inkomst.
          </note>
          <note>
            Resten får inget. Detta drabbar föräldrars samvete och i synnerhet
            barnen.
          </note>
          <note>
            Den femte friheten är den egna friheten och friden
          </note>
          <note>
            - att inte få bli kränkt, mobbad, slagen eller mördad.
          </note>
          <note>
            Därför behövs det en vuxenvärld och en skola som säger ifrån
            - en rättstrygghet att lita på. Det är därför som det behövs en
            poliskår med resurser som kan arbeta såväl förebyggande som förhindrande
            och uppklarande. Regeringen har i stället valt att under flera
            år dra ned på resurserna till polisen.
          </note>
          <note>
            Fru talman! Det är möjligt att jag här har redovisat en ganska
            lång väg till att kanske uppnå mer jämställdhet men jag tror att
            här finns ett annat perspektiv, mer utifrån en individualistisk
            och humanistisk människosyn.
          </note>
          <note>
            Avslutningsvis: Låt mig ändå få komma med påståendet att regeringens
            påtvingade förslag om trängselavgifter i Stockholm dessutom är
            ett hot mot jämställdheten och att detta kommer att drabba i synnerhet
            kvinnor.
          </note>
          <note type="speaker">
            Anf. 2 Vice statsminister MARGARETA WINBERG (s) replik:
          </note>
          <note>
            Fru talman! Jag har en fråga till Catharina Elmsäter-Svärd efter
            detta anförande. Det är en grundläggande fråga som blir vägledande
            för den fortsatta debatten här i kammaren och i samhället i övrigt.
            Min fråga är: Anser Moderata samlingspartiet att den bristande
            jämställdhet som vi upplever i Sverige och i världen i dag är
            ett individuellt problem eller ett strukturellt problem?
          </note>
          <note>
            Anf. 3 CATHARINA ELMSÄTER-SVÄRD
          </note>
          <note>
            (m) replik:
          </note>
          <note>
            Fru talman! Det här skulle man kunna utforma ganska långt, vilket
            skulle kräva mycket längre tid än den sekund jag har. Men jag
            tror att det också är ett individuellt problem. Om inte varje
            människa gör sitt för att ta ett ansvar när det gäller att acceptera
            att människor har ett lika värde, när det gäller att ha insikten
            att var och en måste ha möjlighet att uppnå sin frihet i ekonomiskt
            oberoende, när det gäller den yrkesmässiga friheten och så vidare,
            då är det också ett individuellt problem. Det kan vi se tydligt
            när olika människor kränker andra, berövar dem deras frihet, slår
            eller våldtar eller till och med säger: Nej, du får inte komma
            hit och jobba för du är kvinna. Då är det också ett individuellt
            ansvar.
          </note>
          <note>
            Avslutningsvis kan jag hålla med om att det även finns lite sådant
            som är strukturellt. Men jag har här valt att betona det individuella
            ansvaret.
          </note>
          <note type="speaker">
            Anf. 4 Vice statsminister MARGARETA WINBERG (s) replik:
          </note>
          <note>
            Fru talman! Om man ser det så betyder ju det att det är den enskildes
            problem och därmed den enskildes sak att åtgärda det hela. I det
            perspektivet måste det vara ganska trist att vara politiker. Det
            betyder ju att det vi kan göra politiskt har väldigt liten betydelse
            eftersom det till slut ändå är den enskildes eget fel.
          </note>
          <note>
            Ta frågan om babykontrakt, som Catharina Elmsäter-Svärd själv
            nämnde. Tror Catharina Elmsäter-
          </note>
          <note>
            Svärd verkligen att detta med er metod att rasera arbetsrätten
            ska kunna ersättas av någonting som blir individuella kontrakt
            mellan arbetsgivaren och den gravida eller potentiellt gravida
            kvinnan?
          </note>
          <note>
            Anf. 5 CATHARINA ELMSÄTER-SVÄRD
          </note>
          <note>
            (m) replik:
          </note>
          <note>
            Fru talman! Jag skulle nog snarare vilja ytterligare betona för
            vice statsministern att med rättigheter följer också skyldigheter.
            Även om jag som individ skulle ha en rättighet har jag alltid
            en skyldighet. Min utgångspunkt, till skillnad från vice statsministerns,
            är att vi politiker ska göra det möjligt för människor att uppnå
            denna frihet. Men glöm inte de mänskliga rättigheterna i botten,
            där varje rättighet också följs av en skyldighet.
          </note>
          <note type="speaker">
            Anf. 6 TINA ACKETOFT (fp):
          </note>
          <note>
            Fru talman! Om jag är ny kan jag ju förlita mig på mitt ämne,
            för det är gammalt.
          </note>
          <note>
            Jämställdhet har varit på agendan så länge att majoriteten nog
            vid det här laget tycker att vi borde ha uppnått den. Tyvärr är
            det nog så att en stor del av oss tror att vi har uppnått jämställdhet,
            att de skillnader som i dag finns mellan könen faktiskt beror
            på att vi har vissa medfödda egenskaper. Man ser alltså inte de
            rådande strukturerna för bara individers öden.
          </note>
          <note>
            Vårt samhälle bygger tack och lov på idén att alla människor
            har samma möjligheter att förverkliga sina drömmar. Men verkligheten
            är helt annorlunda. I
          </note>
          <note>
            dagens Sverige har vi osakliga löneskillnader. Vi har få kvinnliga
            chefer. Vi har få chefer över huvud taget som inte är lätt medelålders
            män. Många har en synnerligen begränsad makt över det egna arbetslivet,
            och vi har vad man närmast kan kalla en skenande sjukskrivning
            med en klar överrepresentation för kvinnor i offentlig verksamhet.
          </note>
          <note>
            Jag tycker att man efter åtta år med världens mest jämställda
            regering och ett så klent resultat borde inse att den metod som
            regeringen har valt för att komma till rätta med dessa orättvisor
            inte fungerar.
          </note>
          <note>
            Oavsett uppgraderingen av jämställdhetsministern till vice statsminister
            är det faktiskt samma strukturer och system som håller tillbaka
            en ekonomisk tillväxt och som håller kvinnor och män på de platser
            där vi alltid har varit. Det är samma nedlåtande attityder till
            människor som vill kunna skapa sig egna möjligheter till ett liv
            som passar dem och inte systemet.
          </note>
          <note>
            Det är hög tid för en kursändring, såväl för att rädda den ekonomiska
            tillväxten i landet som för att ge oss alla större inflytande
            över våra liv.
          </note>
          <note>
            Man kan säga att roten till jämställdhetsproblemen är tvådelad.
            Dels beror de på fördomar om vad som är medfött, dels beror de
            på den rådande arbetsmarknadspolitiken, med påföljden att kvinnor
            har lägre löner och därmed lägre status och mindre frihet.
          </note>
          <note>
            Det är svårt att se att inte allt detta egentligen bygger på
            fördomar som har blivit norm mycket genom politisk oförmåga. Det
            har helt enkelt varit väldigt mycket ord och utredningar och väldigt
            lite verkstad.
          </note>
          <note>
            Folkpartiet går därför vidare på det ta-maktentema vi hade i
            valarbetet, där den liberala jämställdheten snarare står för individualism
            och morot än kollektivism och piska. Vi har presenterat ett tiopunktsprogram
            som syftar till att minska skillnaderna mellan könen. Vi vill
            ge alla människor, inte bara kvinnor - vi glömmer så lätt att
            jämställdhet faktiskt har att göra med rättigheter och skyldigheter
            hos båda könen - mer makt över sina liv.
          </note>
          <note>
            Vi är övertygade om att det är genom att avskaffa monopolen inom
            de traditionella kvinnoyrkena som vi kan skapa nya arbetsplatser
            med nya chefsstrukturer, nya lönebilder och mer flexibilitet.
            Får anställda möjlighet att välja mellan fler arbetsgivare bidrar
            det till högre löner och förbättrade arbetsvillkor och därmed
            en generell statushöjning för de i dag kvinnodominerade yrkena.
          </note>
          <note>
            Jag tror också att en mer jämställd lönebild kommer att påverka
            vem som tar ut föräldraledigheten.
          </note>
          <note>
            Om den förlorade inkomsten blir jämbördig kommer inte pappor
            att välja kolleger framför sina barn.
          </note>
          <note>
            Sverige är beroende av ett bra företagarklimat. I
          </note>
          <note>
            dag startas mer än dubbelt så många företag av män som av kvinnor.
            Sverige tillhör de länder som har minst antal kvinnliga företagare.
            Det låga kvinnliga företagandet utgör en viktig förklaringsfaktor
            till den bristande jämställdheten. Jag är övertygad om att fler
            kvinnor vill och kan starta eget, men då krävs att företagsklimatet
            förändras radikalt.
          </note>
          <note>
            I dag anses det fult att ägna sig åt privat verksamhet som kan
            ge vinst om företaget sysslar med någon tjänst inom välfärdssektorn.
            Jag har väldigt svårt att förstå varför. Vari ligger det hemska
            i att en företagare som till exempel vårdar barn eller gamla kan
            få en slant över för sitt slit? Om det finns valalternativ kommer
            jag som konsument knappast att välja den utövare som jag inte
            är nöjd med, inte mer än en gång i alla fall.
          </note>
          <note>
            Det anses också fult att vilja köpa hjälp i hemmet.
          </note>
          <note>
            Återigen har jag väldigt svårt att förstå varför det är helt
            i sin ordning om jag köper någon som renoverar mitt badrum medan
            jag inte kan köpa den tjänst som det skulle innebära att städa
            det. Otaliga är de debatter jag haft med socialdemokrater och
            vänsterpartister i mitt hemlän där jag blivit beskylld för att
            som höginkomsttagarkvinna vilja profitera på mina låginkomsttagarsystrar.
            Jag måste vara dum, men det går inte ihop för mig.
          </note>
          <note>
            En människa som driver en städfirma är i mina ögon precis lika
            mycket värd som en som driver en byggfirma, som är läkare, lärare
            eller gubevars till och med politiker. Men så är jag också liberal
            och inte socialdemokrat. Jag ser ingen som helst styrka i att
            behålla klassindelningen i samhället. Jag vill att alla ska ha
            samma möjlighet att utvecklas efter egen förmåga, med stöd från
            samhället där så behövs.
          </note>
          <note>
            Vad vår regering inte verkar förstå är att vi har genomgått en
            industriell revolution. Vi är inte längre ett produktionssamhälle
            utan ett tjänstesamhälle, och då måste också synen på företagandet
            inom vår nya huvudindustri förändras. Vad regeringen i praktiken
            gör är att undanhålla en stor grupp i vårt samhälle, det vill
            säga offentliganställda kvinnor, rätten att starta företag inom
            sitt område. Vad regeringen faktiskt gör genom att fortsätta med
            sin traditionella politik är att undanhålla landet 50 % av dess
            intellektuella kapital.
          </note>
          <note>
            Hur tror man att vi ska kunna ro skutan när vi bara har halva
            manskapet?
          </note>
          <note>
            Att pytsa ut miljontals kronor, fru talman, till löneförhöjningar
            i typiska kvinnoyrken är inte en lösning på jämställdhetsproblemet.
            Att tvinga styrelser att ta in kvinnor är inte heller en lösning.
            Om jag tvingas att arbeta fyra, sex, tolv eller arton timmar kan
            väl kvitta; jag måste väl besluta själv hur många timmar jag vill
            arbeta! Vill jag arbeta sex timmar är det väl lika bra som om
            jag vill arbeta åtta! Kvoteringar, regleringar och en utbyggd
            offentlig sektor för kvinnors skull fungerar i själva verket som
            ett säkert sätt att cementera gamla stelbenta strukturer.
          </note>
          <note>
            Det är hög tid för ett annat Sverige, fru talman!
          </note>
          <note>
            Det är hög tid för en liberal jämställdhetspolitik.
          </note>
          <note type="speaker">
            Anf. 7 Vice statsminister MARGARETA WINBERG (s) replik:
          </note>
          <note>
            Fru talman! Jag blev något förvånad. Jag hade trott att jag skulle
            få höra ett annat budskap, ett annat anförande. Detta lät mer
            moderat än vad socialliberaler brukar prestera. Därför vill jag
            gärna fråga Tina
          </note>
          <note>
            Acketoft om hon delar Moderaternas syn att den bristande jämställdheten
            i Sverige och i världen är ett individuellt problem.
          </note>
          <note>
            Min andra fråga har med den så kallade monopoliseringen att göra:
            Vilken analys gör Folkpartiet av de handelsanställda, som ju har
            väldigt många arbetsgivare att välja på? Hur kan det komma sig
            att de fortfarande tillhör ett låglöneförbund?
          </note>
          <note type="speaker">
            Anf. 8 TINA ACKETOFT (fp) replik:
          </note>
          <note>
            Fru talman! I likhet med det som vice statsministern säger anser
            jag att det i allra högsta grad är ett strukturellt problem, och
            jag tyckte också att vi fick ögonkontakt när jag sade det. Dessa
            strukturer har
          </note>
          <note>
            Socialdemokraterna varit med om att bygga upp under de 61 av
            70 år som ni har regerat.
          </note>
          <note>
            Just på grund av de rådande strukturerna i samhället har de handelsanställda
            en väldigt låg lönebildning. Men det beror också på att det helt
            enkelt är ett traditionellt kvinnoyrke.
          </note>
          <note type="speaker">
            Anf. 9 Vice statsminister MARGARETA WINBERG (s) replik:
          </note>
          <note>
            Fru talman! Man skulle ju komma till rätta med de traditionella
            kvinnoyrkena genom att det skulle finnas många arbetsgivare att
            välja mellan. Då skulle lönerna bli högre. Så har inte skett.
            De handelsanställda har under väldigt lång tid haft väldigt många
            arbetsgivare att välja mellan. Ändå är det ett låglöneförbund.
          </note>
          <note>
            Att vi har dessa strukturer beror på att Socialdemokraterna har
            styrt landet så länge, sade Tina Acketoft. Kan Tina Acketoft då
            nämna något land där högern, kristdemokrater eller liberaler har
            styrt där man inte har dessa strukturer?
          </note>
          <note type="speaker">
            Anf. 10 TINA ACKETOFT (fp) replik:
          </note>
          <note>
            Fru talman! Frankrike är ett ypperligt exempel där man har haft
            en klart borgerlig majoritet. Där finns det betydligt fler högutbildade
            kvinnor i höga positioner i samhället när det gäller styrelserummen.
          </note>
          <note>
            Frankrike är ett bra exempel.
          </note>
          <note type="speaker">
            Anf. 11 ANNELIE ENOCHSON (kd):
          </note>
          <note>
            Fru talman! Grunden för ett framgångsrikt jämställdhetsarbete
            är insikten om alla människors lika värde. Den fasta övertygelsen
            att alla människor har samma värde och därmed samma rättigheter
            har lett till en världsvid kamp mot rasdiskriminering, könsdiskriminering,
            åldersdiskriminering och social diskriminering. Varje generation
            måste på nytt vinnas för det i grunden okränkbara människovärdet
            och för alla människors rätt att förverkliga sina rättigheter
            och även skyldighet att respektera andras.
          </note>
          <note>
            Utgångspunkten för Kristdemokraternas arbete för jämställdhet
            är de internationella fri- och rättighetsdeklarationerna och den
            människosyn med det universella människovärdet, som bland annat
            förvaltas av den kristna traditionen.
          </note>
          <note>
            Jämställdhet är en fråga om demokrati. Kvinnor och män ska ha
            samma rättigheter och möjligheter att påverka och delta i samhällsutvecklingen.
            Det är viktigt att den politiska ledningen i ett land är ett föredöme
            i jämställdhetsfrågor. Handling måste överensstämma med ord, annars
            förlorar politiken och politikerna trovärdighet. Men hur har regeringen
            själv agerat för att öka jämställdheten i Sverige?
          </note>
          <note>
            Vid en närmare granskning av hur regeringen förhåller sig till
            jämställdhet framkommer att det bland de 18 myndighetschefer som
            regeringen utsåg år
          </note>
          <note>
            2001 inte fanns en enda kvinna.
          </note>
          <note>
            Även vid tillsättning av ambassadörer har regeringen valt bort
            jämställdheten. Av de 90 ambassadörer som är stationerade runtom
            i världen är endast 18
          </note>
          <note>
            kvinnor.
          </note>
          <note>
            År 2001 ägde staten aktier i sex börsbolag. I två av dessa var
            staten indirekt ägare. Som storägare har staten avsevärda möjligheter
            att påverka nomineringarna till bolagsstyrelserna. Ingen av de
            statliga styrelserna hade en kvinnlig ordförande och endast ett
            bolag, Telia, hade vid denna tidpunkt en kvinna i vdstolen. I
            de sex bolagen fanns det 56 ordinarie styrelseledamöter år 2001.
            Av dem var bara nio kvinnor.
          </note>
          <note>
            När kommer regeringen att redovisa för riksdagen hur den ska
            arbeta för att öka kvinnorepresentationen bland myndighetschefer,
            ambassadörer och statliga bolagsstyrelser?
          </note>
          <note>
            Fru talman! Livskvalitet handlar i stor utsträckning om att få
            vara frisk. Hälsa befrämjas av bra kost, rörelse men också av
            harmoni i livet i form av familj, vänskap och trivsel på arbetet.
            Alla har naturligtvis ett ansvar för sin egen hälsa, men ansvaret
            finns också hos arbetsgivare och lagstiftare.
          </note>
          <note>
            Dessvärre tilltar rapporterna om ökad ohälsa.
          </note>
          <note>
            120 000 människor är i dag långtidssjukskrivna i
          </note>
          <note>
            Sverige. 63 % av dem är kvinnor. De vanligaste diagnoserna är
            depression, ångesttillstånd och stressreaktioner. Särskilt utsatta
            är anställda inom primärkommunal sektor. Vad beror detta på?
          </note>
          <note>
            Svenska kvinnors förvärvsfrekvens ligger bland de högsta i världen
            och kvinnor är de som arbetar mest i hemmen. Det verkar bli en
            allt svårare uppgift att hinna med både yrkesarbete och hushållsarbete.
          </note>
          <note>
            Man vill i stället prioritera tid med barnen. Ett sätt att stödja
            kvinnor är att utforma beskattningen så att det går att köpa hushållstjänster
            till ett rimligt pris. Detta skulle få en rad omedelbara effekter.
            Rimliga priser på hushållstjänster skulle möjliggöra även för
            de med normala inkomster att köpa dessa tjänster. Det skulle också
            medföra att de personer, oftast kvinnor, som i dag utför sådana
            hushållstjänster på en svart marknad skulle få riktiga jobb och
            därmed en betydande trygghet i form av lön, pension och försäkringar
            och så vidare.
          </note>
          <note>
            En annan orsak till den höga ohälsan hos kvinnor är att den offentliga
            sektorn har blivit en kvinnofälla.
          </note>
          <note>
            Kvinnors möjligheter till karriär och löneutveckling har begränsats,
            eftersom det inte funnits flera arbetsgivare att välja mellan.
            Positivt är dock att bemanningsföretagens inträde på arbetsmarknaden
            och en ökad mångfald bland dem som tillhandahåller offentligt
            finansierad service har möjliggjort för bland annat sjuksköterskor
            att kunna välja mellan flera arbetsgivare. Hela 70 % av bemanningsföretagens
            anställda är kvinnor.
          </note>
          <note>
            En ökad konkurrensutsättning av verksamheter inom den offentliga
            sektorn, till exempel äldreomsorg och sjukvård, skulle också utveckla
            den traditionellt kvinnliga arbetsmarknaden.
          </note>
          <note>
            Jag vill nu i denna debatt flytta fokus och rikta det på den
            yttersta bristen på jämställdhet som tar sig uttryck i det ökande
            våldet mot kvinnor. Det är helt oacceptabelt att kvinnor ska behöva
            leva med risken att utsättas för våld och övergrepp. Varje år
            anmäler
          </note>
          <note>
            20 000 svenska kvinnor en man för misshandel. Endast var femte
            anmälan leder till åtal.
          </note>
          <note>
            Samarbetet mellan myndigheterna behöver fördjupas och handläggningen
            bli effektivare. Hela rättsapparaten måste arbeta snabbare. Polisens
            minskade resurser innebär en urholkning av rättssäkerheten, och
            därför anslår Kristdemokraterna betydligt mer resurser till rättsväsendet
            i sitt budgetförslag än regeringen.
          </note>
          <note>
            Lagen om besöksförbud är ett viktigt skydd för kvinnor som hotas,
            förföljs eller trakasseras. Det är viktigt att besöksförbudet
            ska kunna ge strängare straff, att inskränkningar i mannens rörelsefrihet
            ska kunna göras med hjälp av elektronisk övervakning och att mannen
            ska kunna förbjudas att vistas såväl inom ett visst geografiskt
            område som i det gemensamma hemmet.
          </note>
          <note>
            Det finns i dag ca 150 kvinnojourer i Sverige.
          </note>
          <note>
            Kvinnojourerna är en fantastisk resurs för alla de kvinnor som
            tar sin tillflykt dit när hot och våld blir övermäktigt och då
            hemmet inte längre är en trygg plats. Många av landets kvinnojourer
            har svårt att finansiera sin verksamhet. Det vill vi åtgärda genom
            att satsa mer pengar på den verksamheten.
          </note>
          <note>
            Anf. 12 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag har precis samma fråga till Annelie Enochson
            som jag ställde till de två föregående talarna: Är den bristande
            jämställdheten ett individproblem eller ett strukturellt problem?
          </note>
          <note>
            Min andra fråga rör det som alltid kommer upp och som nu har
            tagits upp i tre anföranden, nämligen skattesubventionerade hemtjänster.
            Vilket pris tror
          </note>
          <note>
            Annelie Enochson att en vanlig familj är beredd att betala? Och
            i förlängningen: Hur stor ska subventioneringen vara? Vilken timkostnad
            har en vanlig familj råd att betala för att denna - enligt er
            - väldigt fina sak ska kunna komma också de som inte tjänar så
            mycket pengar till del?
          </note>
          <note>
            Anf. 13 ANNELIE ENOCHSON (kd)
          </note>
          <note>
            replik:
          </note>
          <note>
            Fru talman! Till att börja med anser jag, liksom den föregående
            folkpartistiska talaren, att det är ett strukturproblem. Jag tror
            också att det har sin rot i att vi under lång tid har haft ett
            socialdemokratiskt styre, och det är ni som har byggt denna struktur.
          </note>
          <note>
            Den andra frågan handlade om vilken nivå man skulle ligga på.
            Som det är i dag är det svårt att ange en viss summa, det kan
            jag inte göra. Däremot är det viktigt att börja med att se på
            medellönen. Vad är kvinnorna beredda att betala? Detta med nivån
            tror jag kan lösas om viljan finns och om man gör en skattereduktion
            med 50 %.
          </note>
          <note>
            Anf. 14 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Det är inte en mindre fråga. Den är ganska intressant,
            därför att antingen hävdar man att detta är till fromma för en
            stor del av befolkningen, för de många familjerna som har det
            slitsamt, eller också blir det till fromma för dem som redan i
            dag har råd, för det finns ju de facto städfirmor och framför
            allt kvinnor som städar i hemmen. Men om det är en liten subvention
            kommer den ju att gå till de högavlönade. Därför är det intressant
            att veta hur stor subventionen ska vara, det vill säga vilket
            pris människor är beredda att betala.
          </note>
          <note>
            Det har gjorts undersökningar om det här, i Kungälv till exempel,
            och de visar att först när man kommer ned till drygt 50 kr i timmen
            blir det bredd på det hela. Då ska man komma ihåg att det ursprungliga
            priset, bruttopriset, är över 200 kr i timmen.
          </note>
          <note>
            Anf. 15 ANNELIE ENOCHSON (kd)
          </note>
          <note>
            replik:
          </note>
          <note>
            Fru talman! För att kunna få det här till stånd måste man börja
            med en viljeinriktning. Eftersom det nu är tredje gången som vice
            statsministern tar upp frågan om jämställdheten är ett strukturproblem
            och två av oss har svarat att det är ett strukturproblem, tycker
            jag att Margareta Winberg, eftersom det ligger på hennes bord,
            bör titta på vad vi kan göra för att ändra strukturerna. Vad kan
            jag göra för att få en viljeinriktning för att just kunna hjälpa
            dessa kvinnor som inte orkar med hushållsarbete hemma och ett
            yrkesarbete? Det är ju de kvinnorna som är sjukskrivna i dag.
            Det är de kvinnorna som vi måste se till att hjälpa.
          </note>
          <note type="speaker">
            Anf. 16 ULLA HOFFMANN (v):
          </note>
          <note>
            Fru talman! 1995 utsågs Sverige till världens mest jämställda
            land. I alla forum framförs från svensk sida att i Sverige är
            kvinnor och män jämställda. Som några bevis på hur jämställda
            vi är nämns att 40 % av riksdagsledamöterna är kvinnor och att
            förvärvsfrekvensen bland kvinnor är hög. Mer sällan brukar vi
            berätta att 30-50 kvinnor misshandlas varje år till döds av sina
            svenska partners.
          </note>
          <note>
            Vi konstaterade då att det som vi kommit så långt med här ser
            riktigt illa ut i resten av världen. Vi är jämställda här, men
            de är inte jämställda där. Vi förfasar oss över hur det ser ut
            för kvinnor i fundamentalistiska regimer på avlägsna kontinenter.
            Vi bestämde oss därför för att göra svensk jämställdhet till en
            exportvara, och sålunda blev jämställdheten ett av de uttalade
            målen i svenskt biståndsarbete. Den svenska jämställdheten blev
            norm i världen för vad jämställdhet är.
          </note>
          <note>
            När idén om det mångkulturella samhället på
          </note>
          <note>
            1990-talet fick sitt genombrott i Sverige kom kulturen att bli
            en avgörande faktor i diskussionen om invandrade och svenskar.
            Vid ungefär samma tidpunkt kom jämställdheten att känneteckna
            det svenska, medan det icke-jämställda regelmässigt kom att känneteckna
            de invandrade.
          </note>
          <note>
            Ordförande i Kommittén för försvar av iranska kvinnors rättigheter,
            Parvin Kaboly, skrev i ett brev med anledning av mångkulturalismen:
          </note>
          <note>
            "Denna politik glömmer eller struntar helt i alla de individer
            som ingår i de nämnda grupperna men inte håller med gruppens kultur
            och vill leva helt annorlunda. 'Mångkulturalismen' diskriminerar
            och kränker de människor som inte vill stå till förfogande för
            föräldrarnas kultur eller religion."
          </note>
          <note>
            Vad Parvin Kaboly säger är att jämställdhetspolitiken hellre
            kopplar ihop den situation som många invandrade kvinnor lever
            i med nationalitet, religion och kultur än med ett politiskt förtryck.
            Det ickesvenska har definierats som icke-jämställt och det är
            detta ramverk som bestämmer tolkningsutrymmet för diskussionen
            om hedersmord och tvångsäktenskap.
          </note>
          <note>
            När vi till exempel diskuterar hur vi ska skydda unga invandrade
            kvinnor, definierar vi detta som riktade mot unga kvinnor i patriarkala
            familjer - som om inte alla familjer i Sverige är patriarkala!
          </note>
          <note>
            Jämställdhetspolitiken har skapat tydliga klyftor i samhället
            och kategoriserat svenskar kontra invandrade i en tydligt moraliserande
            och hierarkisk ordning. Själva grundtanken med jämställdhetspolitiken,
            nämligen att eliminera en form av förtryck, har samtidigt bidragit
            till uppkomsten av en annan. Ann
          </note>
          <note>
            Towns beskriver i sin forskningsrapport Paradoxes of
          </note>
          <note>
            (In)Equality: Something is rotten in the Gender equal state of
            Sweden - någonting är ruttet i den svenska jämställdhetsstaten.
            Där beskriver hon hur jämställdheten har blivit ett svenskt varumärke
            - en moralisk förpliktelse inför det internationella samfundet
            och därmed en avgörande del av det som definierar svenskar som
            folk och Sverige som stat. Hon visar mycket tydligt att jämställdhetspolitiken
            inte omfattar alla kvinnor och män i Sverige.
          </note>
          <note>
            Fru talman! Genom att jämställdhetspolitiken inte omfattar alla
            kvinnor i Sverige har den lett till att det blivit en tydlig uppdelning
            i vi och dom, där vi är de som tillhör majoritetssamhället och
            dom är de som har utländsk bakgrund, oavsett medborgarskap eller
            status på uppehållstillstånd.
          </note>
          <note>
            En ung kvinna från Bangladesh kom till Sverige i slutet på augusti
            i år. Kvinnan är politiskt aktiv i det parti som förlorade valet
            förra året. Hon hade blivit utsatt för en gruppvåldtäkt av fem
            sex män från det regerande partiet i landet. Hon fördes till sjukhus
            där hon fick stanna kvar för vård i ett par veckor. Aktivister
            i regeringspartiet hotade att döda henne, kidnappa henne igen
            eller att kasta syra i ansiktet på henne om hon polisanmälde våldtäkten.
            När hon trots hoten gick till polisen, vägrade de att ta upp anmälan.
          </note>
          <note>
            De hävdade att de inte kunde ta upp anmälan när det regerande
            partiet sitter vid makten. De skulle riskera att bli av med sina
            jobb eftersom det var företrädare för regeringspartiet som anklagades.
            I Bangladesh byter man regering ofta. Men oavsett hur ofta man
            byter regering så består patriarkatet. Patriarkatet är detsamma
            oavsett vem som regerar.
          </note>
          <note>
            Migrationsverket skriver i sitt avslagsbeslut att det råder politisk
            åsiktsfrihet i Bangladesh. Men vad verket glömmer bort är att
            det också råder frihet för patriarkatet - där som här i Sverige.
            Verket ifrågasätter inte att kvinnan blivit utsatt för en gruppvåldtäkt,
            men de ifrågasätter att våldtäkterna var sanktionerade av myndigheterna.
            Men de var sanktionerade av patriarkatet på samma sätt som våldtäkter
            är sanktionerade av patriarkatet här. Jag rekommenderar
          </note>
          <note>
            Katarina Wennstams bok Flickan och skulden till läsning. Eftersom
            patriarkatet enligt jämställdhetspolitiken inte utövar politiskt
            förtryck, vare sig här eller där, drar verket slutsatsen att det
            är enskilda meningsmotståndare som våldtagit henne. Hon avvisades
            den 25 oktober därför att jämställdhetspolitiken inte omfattar
            alla kvinnor i Sverige och därför att jämställdhetspolitiken inte
            ser patriarkala strukturer.
          </note>
          <note>
            Jämställdhetspolitiken omfattar endast kvinnor från majoritetssamhället
            - allt annat är kultur, religion eller tradition. Jämställdhetspolitiken
            omfattar endast
          </note>
          <note>
            "vi", inte "dom". Allra helst inte om dom dristat sig till att
            vandra in eller fly hit.
          </note>
          <note>
            Oavsett om dom är här anser jämställdhetspolitiken att dom inte
            hör hit. Dom är de andra, dom som vi ska utbilda i jämställdhet
            därför att vi är bäst i världen på jämställdhet. Vi fick ju pris
            1995.
          </note>
          <note>
            Anf. 17 HELENA BARGHOLTZ (fp)
          </note>
          <note>
            replik:
          </note>
          <note>
            Fru talman! Jag har så svårt för Vänsterns inställning i kvinnofrågor.
            I mycket kan jag dela problembeskrivningen, men det är detta att
            ni alltid generaliserar så hårt.
          </note>
          <note>
            När Ulla Hoffmann säger att alla familjer är partriarkala känner
            jag inte igen mig. Vi vet att det finns en stor del familjer som
            består av en ensamstående kvinna med barn. Är en ensamstående
            kvinna också patriarkalisk i sitt sätt att agera inom ramen för
            familjen? Är det någonting som följer med? Man måste ju se till
            de olika individerna, de olika situationer som finns i familjer.
            Jag har över huvud taget svårt att ställa upp på den generella
            och hårda beskrivning som Vänstern gör när det gäller att komma
            till rätta med den bristande jämställdheten, som vi är överens
            om är ett problem. Men varför denna hårda generalisering?
          </note>
          <note type="speaker">
            Anf. 18 ULLA HOFFMANN (v) replik:
          </note>
          <note>
            Fru talman! Alla strukturer består av individer. Så är det även
            i partriarkatet. Tillsammans bildar individerna ett patriarkat.
            Vi har en patriarkal miljö i Sverige men med olika gradskillnader
            på hur patriarkatet utövas. Men självklart är det så att även
            om man är ensamstående mamma, vilket jag själv är med tre söner,
            lever man i en patriarkal miljö. Tar mina barn intryck till exempel
            av reklam, skolan, existerande strukturer och så vidare så fostrar
            jag dem och lever i denna miljö. Självklart blir det så att alla
            familjer är patriarkala i varierande grad.
          </note>
          <note>
            Anf. 19 HELENA BARGHOLTZ (fp)
          </note>
          <note>
            replik:
          </note>
          <note>
            Fru talman! Kan Ulla Hoffmann då beskriva vad en matriarkalisk
            miljö innebär i så fall? Vad skulle skillnaderna verkligen vara?
          </note>
          <note>
            Ulla Hoffmann säger att patriarkat råder oavsett vilken regeringen
            som regerar. Vi vet ju att det finns mycket starka matriarkat
            i andra delar av världen, till exempel på Söderhavsöar. Jag vet
            att socialantropologen Margaret Mead har beskrivit detta. Vad
            är en god matrialkalisk miljö enligt Ulla Hoffmann?
          </note>
          <note type="speaker">
            Anf. 20 ULLA HOFFMANN (v) replik :
          </note>
          <note>
            Fru talman! Jag har aldrig sagt och kommer aldrig att säga att
            det är ett matriarkat jag vill ha, som till exempel skulle var
            bättre än patriarkat, Helena Bargholtz. Jag vill skrota patriarkatet
            och se till att vi kan införa feminism i det här landet.
          </note>
          <note>
            Jag har tyvärr aldrig varit på de Söderhavsöar som
          </note>
          <note>
            Helena Bargholtz talar om. Däremot vet jag att där -
          </note>
          <note>
            där kvinnorna har makten - så talar männen om samma typ av förtryck
            som vi gör här fast det är omvänt. Idealet är inte att kasta i
            väg patriarkatet och införa matriarkat, utan vägen och idealet
            är feminismen.
          </note>
          <note type="speaker">
            Anf. 21 MARGARETA ANDERSSON (c):
          </note>
          <note>
            Fru talman! Jämställdhet börjar hemma - ja, det sitter så djupt
            att det börjar i vars och ens eget sätt att se på sig själv och
            sin omgivning. Det innebär att den som alltid har fått veta att
            hon eller han är mindre värd än andra kommer att ha väldigt svårt
            att leva i jämställda relationer.
          </note>
          <note>
            Jämställdheten börjar därför också med det lilla barnet och är
            beroende av hur föräldrar och förskolepersonal behandlar den lilla
            flickan eller pojken.
          </note>
          <note>
            Forskning bland både föräldrar och förskolepersonal visar att
            vi tar olika i barnet beroende på om det är en flicka eller pojke
            och att vi som vuxna har olika förväntningar på hur barnet ska
            vara redan i späd ålder beroende på kön. Vi blir också mycket
            frustrerade över om vi inte kan bestämma om en person vi ser,
            oavsett ålder, är hon eller han. Könet har alltså mycket stor
            betydelse för människans socialisationsprocess.
          </note>
          <note>
            Fru talman! Är det då lönt att försöka ändra på faktorer som
            finns med oss ända sedan spädbarnsåldern? Ska vi försöka göra
            livet jämställt när vi kommer i skolåldern, i puberteten, som
            unga föräldrar eller är det jämställda löner och pensioner vi
            ska eftersträva? För min och Centerpartiets del svarar jag obetingat
            ja på den första frågan. I vårt idéprogram är en av de bärande
            tankarna alla människors lika rätt och värde. Med den grunden
            kan vi inte acceptera orättvisor på grund av kön och inte heller
            av någon annan orsak. Diskriminering i alla former måste bekämpas.
          </note>
          <note>
            I vårt jämställdhetsmanifest säger vi att centerfeminismen skiljer
            sig från andra former av feminism i så måtto att vi anser att
            jämställdhet är en fråga för både kvinnor och män. Alla tjänar
            på ett samhälle med jämställdheten som en av grundvalarna. Det
            innebär också att ansvaret inte kan ligga på enbart kvinnorna
            utan att det måste delas av båda könen. Vi vill samverka med alla
            de goda män som har samma idéer som vi kvinnor om hur ett jämställt
            samhälle ska se ut och fungera.
          </note>
          <note>
            Det innebär också att somliga lagar måste ses över eftersom män
            blir utsatta när de till exempel vill ta ut föräldraledighet.
            Dagens jämställdhetslag biter inte på det eftersom den utgår från
            att det är kvinnor som blir diskriminerade. Det är föräldraledighetslagen
            som måste ändras och bli könsneutral i stället för, som nu, könsblind.
          </note>
          <note>
            Det finns fler lagar och affärsidéer som till sin utformning
            ser ut att vara könsneutrala men som i stället är könsblinda.
            Det finns exempel i både strafflagen och i försäkringsvärlden
            som leder till att kvinnor utsätts för indirekt diskriminering.
          </note>
          <note>
            Mycket av det här arbetet måste ske via opinionsbildning, via
            löneavtal på arbetsmarknaden och i ett aktivt rekryteringsarbete
            när olika poster ska tillsättas inom både förvaltning och näringsliv.
            Alla måste vi vara uppmärksamma på att det inte är ett avgörande
            kriterium för kompetens att man är man. Kvinnors kompetens ser
            just på detta område annorlunda ut, och om den som rekryterar
            då går efter maximen att lika söker lika så kommer vi aldrig vidare
            i rekrytering av kvinnor på höga poster i samhället. För att återspegla
            hela samhället oavsett om det gäller produktion av varor eller
            tjänster behövs både kvinnliga och manliga kompetenser. Vi har
            olika bakgrund och olika sätt att se på samhället. Det behöver
            komma fram i alla sammanhang - annars riskerar vi att både ekonomin
            och hela samhället stagnerar i utvecklingen.
          </note>
          <note>
            Nokias aktiva rekrytering av kvinnor i ledningen för företaget
            är säkert en del i förklaringen till att de har lyckats bra i
            förhållande till andra företag i branschen. Företagsledare och
            andra måste inse att marknaden innehåller 50 % kvinnor och 50
            % män. En stor del av hushållens inköp görs också av kvinnor.
          </note>
          <note>
            Den jämställdhetsmärkning som föreslogs av en utredning som presenterades
            i våras skulle kunna vara ett vapen i ett fortsatt förändringsarbete.
            Kvinnor skulle på det sättet kunna välja produkter som produceras
            av företag med en bra jämställdhetsprofil. Det skulle säkert få
            samma effekt som när miljövänliga produkter på bara några månader
            slog ut andra produkter som inte var lika miljövänligt producerade.
          </note>
          <note>
            Det tydligaste exemplet var oblekta kaffefilter. Det är en liten
            detalj, men i alla fall!
          </note>
          <note>
            Fru talman! I Centerpartiets jämställdhetsmotion lyfter vi fram
            flera olika förlag för att förbättra jämställdheten via lagstiftningen.
            Jag ska bara nämna några för att visa att det finns mer att göra
            på området. Man kan till exempel utforma läroböcker i ett jämställdhetsperspektiv,
            införa könsneutral mönstringsplikt och införa lönerevision i statlig
            verksamhet för att motverka osakliga löneskillnader - staten ska
            då vara ett föredöme i frågan. Man kan också göra det möjligt
            att väcka grupptalan i lönediskrimineringsmål och höja skadestånden
            rejält för brott mot jämställdhetslagen på detta område.
          </note>
          <note>
            I Centerpartiets vision om det goda samhället ingår också jämställdheten
            som en viktig del. Tillsammans, kvinnor och män, ska vi arbeta
            för att uppnå det målet.
          </note>
          <note>
            Anf. 22 HELENA BARGHOLTZ (fp)
          </note>
          <note>
            replik:
          </note>
          <note>
            Fru talman! Jag måste säga att jag reagerar när
          </note>
          <note>
            Margareta Andersson säger att centerfeminismen skiljer ut sig
            från andra typer av feminism. Sedan talar Margareta Andersson
            om vikten av att både män och kvinnor arbetar för jämställda villkor.
            Då får jag hänvisa till den liberala feminismen, som har precis
            samma utgångsläge. Om Margareta Andersson läser
          </note>
          <note>
            Folkpartiets jämställdhetsmotion så tror jag att hon kommer att
            finna att vi står på precis samma barrikader och kämpar för samma
            sak. Däremot vill jag hävda att den liberala feminismen nog har
            funnits längre än centerfeminismen, för den kom till någon gång
            på 1800-talet - långt innan Folkpartiet kom till.
          </note>
          <note>
            Jag vill också markera att jag är glad att vi, centerkvinnor
            och liberala kvinnor, till exempel har skrivit en gemensam motion
            som handlar om invandrarkvinnor och invandrarbarn.
          </note>
          <note>
            Jag ställer alltså inte upp på att vi skiljer ut oss, utan jag
            vill säga att vi har mycket gemensamt.
          </note>
          <note>
            Anf. 23 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag är glad, Helena Bargholtz, att vi har likartade
            åsikter på det här området. Förut har det i många diskussioner
            varit så att andra organisationer har tryckt mycket på att det
            är så viktigt att det är kvinnorna som arbetar. Man har då bortsett
            från männen.
          </note>
          <note>
            Jag tror också att vi tillsammans på många olika sätt kommer
            att kunna verka för att detta ska bli ett mycket bättre samhälle.
            Då måste kvinnor och män verka tillsammans. Det är vi överens
            om, Helena
          </note>
          <note>
            Bargholtz och jag.
          </note>
          <note>
            Anf. 24 HELENA BARGHOLTZ (fp)
          </note>
          <note>
            replik:
          </note>
          <note>
            Fru talman! Ja, det är vi. Jag är lite besviken över att vi i
            debatten i dag bara är kvinnor som deltar. Jag skulle önska att
            jag såg några män delta också. Tidigare har vi varit ganska jämställda
            när vi har fört debatter i riksdagen om jämställdhetsfrågor.
          </note>
          <note>
            Anf. 25 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag har också uppmärksammat samma sak som Helena
            Bargholtz. Vi är inte särskilt jämställda i den här debatten.
            För att komma vidare måste också männen uppmärksamma problemen.
          </note>
          <note>
            Det finns mycket mer att göra. Vi har kommit en bra bit på väg,
            men det är fortfarande lång väg att gå.
          </note>
          <note>
            Anf. 26 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag hade, precis som Helena Bargholtz, en fundering
            på vad centerfeminism egentligen är. För mig är det ett ganska
            främmande uttryck.
          </note>
          <note>
            Men det var inte det som jag primärt ville fråga om, utan jag
            vill ställa samma fråga till Margareta
          </note>
          <note>
            Andersson. Är det ett individproblem eller ett strukturellt problem?
          </note>
          <note>
            Min andra fråga gäller föräldraledighetslagen.
          </note>
          <note>
            Den ska alltså förändras så att den blir könsneutral.
          </note>
          <note>
            Vad betyder det? Det låter spännande, tycker jag.
          </note>
          <note>
            Anf. 27 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Centerfeminismen är egentligen bara ett nytt uttryck
            där vi har samlat ihop idéerna om att det hela ska gälla män och
            kvinnor tillsammans. Där vill vi också tala om att detta är både
            ett individproblem och ett strukturproblem. Men vi vill inte trycka
            på det ena eller det andra. Individproblemet tar ju
          </note>
          <note>
            Moderata samlingspartiet upp och strukturproblemet tas upp av
            Vänsterpartiet och Socialdemokraterna.
          </note>
          <note>
            Vi i Centerpartiet ser att det finns problem på båda sidor och
            att vi gemensamt måste lösa dessa problem. Vi måste se både strukturerna
            och de enskilda individerna.
          </note>
          <note>
            Anf. 28 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag kan inte se hur centerfeminismen på det sättet
            skiljer sig från annan feminism, men det kan vi debattera vidare.
          </note>
          <note>
            Jag ställde en andra fråga. Margareta Andersson talade om föräldraledighetslagen
            och nämnde ordet
          </note>
          <note>
            "könsneutral". Betyder det att mammor och pappor ska ha lika
            tillgång till den, eller vad ligger i det ordet? Jag tycker att
            föräldraledighetslagen och föräldraförsäkringen kanske är den
            viktigaste nyckeln till jämställdhet. Det vore intressant att
            få höra det där utvecklat lite.
          </note>
          <note>
            Anf. 29 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag håller med vice statsministern om att föräldraledighetslagen
            är oerhört viktig i det här sammanhanget.
          </note>
          <note>
            I dag är det många unga män som får stora problem när de vill
            utnyttja denna lagstiftning. Problemet är kanske inte direkt själva
            lagstiftningen, men de kan råka ut för hot och trakasserier från
            både arbetskamrater och inte minst chefer hos en del företag.
            Många företag är duktiga och talar om att de ger extra dagar,
            extra ersättning och liknande, men det finns problem på vissa
            ställen.
          </note>
          <note>
            Då behöver föräldraledighetslagen skärpas så att man inte kan
            säga upp folk under den tid föräldraledigheten löper. Då måste
            man också skärpa de delar som handlar om diskriminering som drabbar
            unga män.
          </note>
          <note type="speaker">
            Anf. 30 VERONICA PALM (s) replik:
          </note>
          <note>
            Fru talman! Jag vill börja med att säga att jag var föräldraledig
            förra hösten och valde att utnyttja halva föräldraledighetstiden
            eftersom barnets far ville ha den andra halvan. Sådant leder också
            till att man blir utsatt. Det är inte bara män som blir utsatta.
            Jag blev betraktad som om jag inte var en riktig kvinna när jag
            inte ville vara hemma med mina barn i ett helt år.
          </note>
          <note>
            Men det var inte det jag ville fråga om.
          </note>
          <note>
            Jag vill fortsätta på vice statsministerns fråga. Hur skulle
            en sådan könsneutral föräldraledighet se ut?
          </note>
          <note>
            Innebär det också att man ska arbeta med att få fler män att
            ta ut föräldraledighet?
          </note>
          <note>
            Anf. 31 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Ja, det är viktigt att vi arbetar för att fler män
            ska ta ut föräldraledighet. I dag tas ungefär
          </note>
          <note>
            14 % av föräldraledighetstiden ut av män, och det är alldeles
            för kort tid för att kunna bygga en god relation till det lilla
            barnet - det kan sedan bli en god relation även till det lite
            större barnet och så småningom till det vuxna barnet. Det är väldigt
            viktigt att en sådan tidig anknytning till båda föräldrarna kommer
            till stånd.
          </note>
          <note>
            Vi har kunnat se att om båda föräldrarna delar på föräldraledigheten
            i en familj föds fler barn, och det blir färre skilsmässor. Det
            är väldigt goda saker, båda delarna. Det är TCO som har tagit
            fram den statistiken.
          </note>
          <note type="speaker">
            Anf. 32 VERONICA PALM (s) replik:
          </note>
          <note>
            Fru talman! Det innebär att vi är överens om att det är viktigt
            att få fler män att ta ut föräldraledighet.
          </note>
          <note>
            För mig är föräldraförsäkring och föräldraledighet till för barnets
            skull. Det är för att barnet ska ha rätten att knyta en nära relation
            med sina föräldrar, både mamman och pappan.
          </note>
          <note>
            För mig blir det naturliga steget i att utveckla föräldraförsäkringen
            att göra den individbaserad och knuten till mamman och pappan
            med möjlighet att vara hemma med det lilla barnet. Man ska inte
            kunna hindra mamman eller pappan. Jag skulle vilja höra
          </note>
          <note>
            Margareta Anderssons reflexioner om detta, individbaserad föräldraledighet.
          </note>
          <note>
            Anf. 33 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Vi är överens om att det är väldigt viktigt med att
            detta är för barnets skull. Vi ska sätta barnets bästa i främsta
            rummet i hela den här lagstiftningen. Därför har vi i Centerpartiet
            föreslagit att man ska ha en pappabonus för att stimulera papporna
            att vara hemma i större utsträckning än de är i dag.
          </note>
          <note>
            Att knyta varje månad till den ena eller andra föräldern tror
            vi inte är så lyckat. Däremot tror vi att man kan stimulera fram
            det och försöka påverka både föräldrar och det omgivande samhället,
            till exempel arbetsgivare, i den här riktningen. Det är mycket
            viktigt för oss, och så kommer vi att fortsätta att arbeta.
          </note>
          <note>
            Anf. 34 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! "Framför mig, i denna kammare, sitter världens mest
            jämställda parlament. Över detta bör vi vara stolta, men inte
            nöjda. Sverige är fortfarande långt ifrån jämställt. Regeringen
            kommer under mandatperioden att skärpa integreringen av jämställdhetsperspektivet
            på alla politikområden." Detta var, som ni kanske märkte, ur årets
            regeringsförklaring. Som ansvarigt statsråd för jämställdheten
            kommer jag att koordinera regeringens arbete när det gäller den
            här skärpningen.
          </note>
          <note>
            I praktiken har Sverige 22 jämställdhetsministrar.
          </note>
          <note>
            Ska Sverige gå mot ökad jämställdhet räcker det inte med ett
            statsråd som ensamt ansvarar för jämställdhetsarbetet. Varje statsråd
            är ansvarigt för att stärka jämställdheten på sitt politikområde.
            Ett jämställdhetsperspektiv ska genomsyra politiken på alla områden,
            inga undantagna. Det finns jämställdhetsaspekter också på sådana
            områden som vi sällan talar om - jag tänker på trafikpolitik,
            regionalpolitik, näringspolitik och alkoholpolitik.
          </note>
          <note>
            De strukturella orättvisorna - jag hör till dem som tror att
            detta är strukturellt - beror på hur vi värderar kön. Det här
            löper tvärs igenom hela samhället. De existerar i alla miljöer
            och på alla områden. De existerar i denna kammare likaväl som
            hemma i familjen.
          </note>
          <note>
            Socialdemokratin har sedan starten arbetat för att de orättvisor
            som klassamhället har skapat för individer och olika grupper ska
            undanröjas. På samma sätt är vi nu inställda på en hård kamp mot
            de diskriminerande strukturerna mellan kvinnor och män. Det ena
            är inte viktigare än det andra. De här ambitionerna måste gå hand
            i hand.
          </note>
          <note>
            Min uppgift är som sagt att samordna arbetet och bilda opinion
            för en jämställdhetspolitik som anstår ett feministiskt parti.
            Det kommer att märkas. De förslag och den politik som den socialdemokratiska
            regeringen har genomfört under den gångna mandatperioden är steg
            på vägen, men vi är inte vid vägs ände. Vi har många steg och
            lång väg kvar.
          </note>
          <note>
            Den nya jämställdhetslagen, Nationellt råd för kvinnofrid, kriminalisering
            av sexköp, skärpt lagstiftning och utbildning för de grupper som
            möter kvinnor som utsatts för våld är några sådana steg. Vi har
            också genomfört en första kartläggning av hot och våld mot unga
            kvinnor i patriarkala miljöer och påbörjat arbetet för att skapa
            ett skyddat boende. Vi har förlängt föräldraledigheten och infört
            två riktade papparespektive mammamånader. Detta kan, tillsammans
            med vårt förslag om att höja taket i föräldraförsäkringen, leda
            till att fler pappor tar ut sin föräldraledighet och därmed tar
            ett större ansvar för hem och barn.
          </note>
          <note>
            Detta är, som jag tidigare sade, enligt min bedömning en oerhört
            strategisk fråga när det gäller framtiden och när det gäller att
            bryta könsmaktsordningen.
          </note>
          <note>
            Fru talman! Det är väl känt i denna kammare vilka partier som
            har stött regeringens politik för ökad jämställdhet och vilka
            som har varit motståndare. Det tycker jag att den här debatten
            också delvis har visat.
          </note>
          <note>
            Jag blev därför väldigt förvånad när jag häromdagen lyssnade
            på partiledardebatten som inledde den allmänpolitiska debatten.
          </note>
          <note>
            Alf Svensson öppnade med ett ganska mustigt citat ur en - som
            det lät - feministisk avhandling. Sedan höll han ett anförande
            som till säkert en tredjedel ägnades åt kvinnovåld. Jag vet inte
            om detta är en reaktion på den kristdemokratiska valanalysen,
            om det är en retorisk fint för att föra tillbaka de många kvinnor
            som har lämnat det partiet, eller om det faktiskt är ett steg
            mot en omläggning av politiken. I så fall tycker jag att det är
            väldigt intressant. Jag skulle emellertid gärna vilja höra fler
            politiska förslag från
          </note>
          <note>
            Kristdemokraterna som leder till verkligt ökad jämställdhet.
          </note>
          <note>
            Fru talman! Jämställdheten ska ta kliv framåt, och vi socialdemokrater
            har tillsammans med Vänsterpartiet och Miljöpartiet slagit fast
            en rad åtgärder som vi vill genomföra under de kommande åren.
            Jag ska ge några exempel.
          </note>
          <note>
            Statsbudgeten ska kompletteras med en jämställdhetsbilaga. Vi
            vill införa rätt till heltid för deltidsarbetande för att öka
            trycket på att avskaffa könsdiskriminerande löneskillnader. Vi
            kommer att överväga möjligheten att införa krav på redovisning
            av könsfördelning i företagens årsredovisningar. Jämställdhetslagen,
            som fortfarande är rätt så färsk, ska utvärderas år 2004 och vid
            behov skärpas. Då handlar det framför allt om löneskillnader mellan
            kvinnor och män.
          </note>
          <note>
            Vi ska förbättra skyddet för kvinnor och barn som riskerar att
            utsättas för våld och sexualbrott.
          </note>
          <note>
            Vi ska öka samarbetet både nationellt och internationellt för
            att förhindra trafficking och kvinnohandel.
          </note>
          <note>
            Kunskapsnivån i fråga om könsrelaterat våld ska höjas inom rättsväsendet,
            och migrationsmyndigheternas personal ska få fortsatt utbildning
            om kvinnors asylskäl.
          </note>
          <note>
            Vi kommer att lagstifta om förbud mot diskriminering och sexuella
            trakasserier i skolan.
          </note>
          <note>
            Vi ska överväga hur en kvoteringslagstiftning när det gäller
            kvinnor i näringslivet skulle kunna se ut.
          </note>
          <note>
            Vi ska naturligtvis fortsätta att arbeta för ökad jämställdhet
            inom EU och FN, och vi ska på olika sätt se till att de lagförslag
            och tendenser till förändrade lagar ute i Europa när det gäller
            legalisering av prostitutionen förhindras. Det är en viktig internationell
            uppgift.
          </note>
          <note>
            Detta är några punkter.
          </note>
          <note>
            I den nationella handlingsplanen för ökad jämställdhet som vi
            avser att lägga fram kommer vi att redovisa både hur arbetet kommer
            att bedrivas och vilka frågor som kommer att prioriteras. Och
            målet är att bryta könsmaktsstrukturerna, att skapa ett Sverige
            där feminismen är ledstjärna. Det är spännande. Så har inget lands
            regering uttryckt sig tidigare, och ingen regering i något land
            har satt ett sådant konkret mål - ett feministiskt samhälle och
            ett feministiskt
          </note>
          <note>
            Sverige.
          </note>
          <note>
            Fru talman! Jag läste någonstans ett par meningar av den där
            sorten som lite grann bygger bo i minnet.
          </note>
          <note>
            Det löd ungefär på följande sätt:
          </note>
          <note>
            Vi vill alla leva i den bästa av världar. Vi vill leva i en värld
            där far ror och mor är rar. Vi vill slippa förhålla oss till en
            verklighet där far är arg och mor är på jour.
          </note>
          <note>
            Det är en bra omskrivning av ett veritabelt helvete som många
            kvinnor i Sverige har i dag i sin vardag.
          </note>
          <note>
            Då tänker jag inte på gatuvåldet som inte minst i valrörelsen
            ventilerades mycket, utan jag tänker på det kvinnovåld som finns
            någon helt annanstans och där vi kanske inte kan ha poliser överallt.
            Jag tänker på det våld som utförs mot kvinnor av män och som har
            sin grund i mäns överordning och kvinnors underordning, det våld
            som utförs av män som bor ihop eller har bott ihop med kvinnan
            i fråga, det våld som utförs i det egna hemmet.
          </note>
          <note>
            Mäns våld mot kvinnor är inte heller det något individuellt enstaka
            problem. Det ingår i denna könsmaktsordning där vi har en överordning
            och en underordning, där män är överordnade och kvinnor är underordnade,
            där män är norm och kvinnor är undantag. Det tar sig uttryck också
            här.
          </note>
          <note>
            Det finns därmed också ett samband, vilket Alf
          </note>
          <note>
            Svensson vägrade att svara klart på häromdagen, mellan våldet
            mot kvinnor och diskrimineringen på arbetsmarknaden, de lägre
            kvinnolönerna och så vidare. Det är viktigt att vi som ser detta,
            vi som är feminister, står för det och vet vad det innebär tydliggör
            detta därför att vi måste tillsammans försöka bryta de strukturer
            som i sin mest extrema form faktiskt också leder till kvinnomord.
            Vi kommer aldrig åt detta genom att vi bara står här och talar
            eller stiftar lagar. Det var någon som var inne på det tidigare.
            Vi måste ha ett samarbete med polis, mellan vårt land och andra
            länder, mellan frivilligorganisationer och stat, mellan landsting
            och kommuner, mellan arbetsmarknadens parter och naturligtvis
            också mellan olika statsråd och flera departement och mellan regering
            och riksdag.
          </note>
          <note>
            Jag ser verkligen fram emot de kommande fyra åren. Jag tycker
            att det har varit en rätt så intressant debatt redan i dag, och
            jag ser fram emot att få lyssna på och diskutera de många idéer
            och förslag som finns i denna kammare. Det mest glädjande vore
            om vi på några väldigt viktiga och väsentliga punkter faktiskt
            kunde bli överens. Tänk vilken styrka det skulle ge om vi kunde
            bli överens. Jag ser fram emot fyra års hårt arbete och många
            diskussioner. Men jag lovar också att göra vad jag kan för att
            föra Sverige från nästan jämställt - som i dag - till mera jämställt.
          </note>
          <note>
            Jag kan inte lova att vi på fyra år blir helt jämställda.
          </note>
          <note>
            Det tror jag är en vision som är alltför långt bort.
          </note>
          <note type="speaker">
            Anf. 35 GUNNAR ANDRÉN (fp) replik:
          </note>
          <note>
            Fru talman! Jag håller med om att det är beklagligt att det är
            så få män som deltar i denna debatt. Jag vill särskilt nämna Gunnar
            Nordmark som var närvarande från början och tyckte att detta var
            en intressant debatt.
          </note>
          <note>
            Folkpartiet hade en slogan i årets valrörelse att män ska ha
            lika bra betalt som kvinnor. Jag tror att det är väldigt viktigt
            att ibland ändra på ordningen som det är fråga om här, könsmaktsordning
            och så vidare. Och jag tycker att det var en mycket bra slogan
            eftersom den fick människor att tänka till.
          </note>
          <note>
            Jag har en mycket konkret fråga till vice statsminister Margareta
            Winberg. Vad gör Socialdemokraterna i sitt samarbete med Vänsterpartiet
            och Miljöpartiet för att män ska bli mycket mer representerade
            i vård och omsorg eftersom det där inte är fråga om lagstiftning
            utan i högsta grad någonting annat som är nästan ännu viktigare,
            nämligen män som föredömen?
          </note>
          <note>
            Anf. 36 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! För att kunna besvara den frågan måste man ställa
            sig den första frågan: Varför ser det ut som det gör, och varför
            jobbar mest kvinnor i vissa sektorer? Jag tror att ett skäl är
            att det är dåligt betalt.
          </note>
          <note>
            Ett annat skäl är att det är väldigt många deltider. Det är inte
            många män som accepterar att jobba 87,32 %
          </note>
          <note>
            eller 69,4 %. På båda dessa områden har vi tillsammans med våra
            samarbetspartier sagt att vi önskar se att man värderar vården
            och omsorgen högre, det vill säga att det måste bli bättre betalt
            för att jobba där. Vi har också sagt att vi ska införa en regel
            som säger att alla ska ha rätt till heltid men möjlighet till
            deltid om man så önskar. Det är två saker som vi tillsammans har
            blivit överens om.
          </note>
          <note type="speaker">
            Anf. 37 GUNNAR ANDRÉN (fp) replik:
          </note>
          <note>
            Fru talman! Jag tackar för det svaret. Det visar på det som vice
            statsministern tidigare frågade flera av de andra partiernas företrädare
            om, nämligen att vi här har ett strukturellt problem och inte
            i första hand ett individuellt problem som man från det offentliga,
            från stat, kommuner och landsting, kan åtgärda. Det tycker jag
            är väldigt viktigt eftersom det hela tiden fanns anklagelser mot
            alla män för att vi inte försöker göra någonting. Men vi ska nog
            försöka göra vad vi kan, men vi måste då ha hjälp från en massa
            kvinnor som måste förstå att män också behövs i vården och omsorgen.
          </note>
          <note>
            Anf. 38 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag hoppas att jag inte uttryckte mig på ett sådant
            sätt att det känns som om jag kommer med anklagelser. Å andra
            sidan menar jag att med den könsmaktsordning som vi lever i har
            alla män ett ansvar för att bryta den. Alla män har ett ansvar
            att stå upp och till exempel ta avstånd från mäns våld mot kvinnor
            och arbeta för bättre jämställdhet också på annat sätt. Alltför
            få män gör det i dag. Jag har under mina tidigare fyra år genom
            ett mansprojekt försökt initiera att det ska bli en ändring därför
            att jag tror att männen verkligen också behövs i debatten för
            att vi ska nå en bättre jämställdhet.
          </note>
          <note type="speaker">
            Anf. 39 CATHARINA ELMSÄTER-SVÄRD (m) replik:
          </note>
          <note>
            Fru talman! Jag skulle vilja återkomma till vice statsministern
            som jag tycker har gjort det lite för enkelt debattekniskt i dag
            genom att påstå att jag och
          </note>
          <note>
            Moderaterna bara ser att det är ett individuellt problem och
            inte också ett strukturellt. Jag hoppas att
          </note>
          <note>
            Margareta Winberg hörde att jag även tog upp det strukturella
            på slutet även om jag i dag har valt att betona det individuella
            ansvaret och gjort det utifrån betoningen på både rättigheter
            och skyldigheter.
          </note>
          <note>
            Men låt mig vända tillbaka frågan till vice statsministern. Hur
            ska strukturerna ändras, vilka hon kritiserar här i dag, om inte
            individer både tar och ges ett ansvar att faktiskt göra skillnad?
          </note>
          <note>
            Anf. 40 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag vill först kommentera det tidigare svar som jag
            fick, nämligen att Frankrike skule vara ett land där man hade
            kommit så mycket längre därför att man har haft borgerliga regeringar.
            Jag delar inte alls den analysen.
          </note>
          <note>
            Frankrike kommer ganska långt ned på den jämställdhetslista som
            FN gör varje år, om vi ska tillmäta det någon betydelse vilket
            jag gör.
          </note>
          <note>
            För att bryta detta behövs det både ett kraftfullt opinionsarbete
            och en lagstiftning. Det är på lagstiftningsområdet som vi och
            Moderaterna skiljer oss åt.
          </note>
          <note>
            Ni vill rasera de lagar som har tillkommit och som vi vill skärpa
            för att stötta kvinnor och därmed bryta könsmaktsordningen. Där
            skiljer vi oss åt. Ni tror på individen, att individen själv kan
            förhandla om sin lön och sin anställningstrygghet. Det är en ganska
            stor skillnad mellan våra partier i den frågan.
          </note>
          <note>
            Anf. 41 CATHARINA ELMSÄTER-SVÄRD
          </note>
          <note>
            (m) replik:
          </note>
          <note>
            Fru talman! Jag hoppas att vice statsministern inte menade att
            det var jag som tog upp Frankrike. Det kom inte från mig.
          </note>
          <note>
            Ministern tar i sitt svar upp opinionsarbete och lagstiftning
            - ja, det är så otroligt enkelt att landa där.
          </note>
          <note>
            Vi vet att varje struktur också innehåller individer.
          </note>
          <note>
            Det var lite intressant när vice statsministern ändå tog upp
            att varje statsråd nu ska ha ett ansvar att arbeta för jämställdhet.
            Då är vi på god väg utifrån ett individperspektiv. Kan vice statsministern
            lova mig att det också kommer att leda till att kvinnor får vara
            med i regeringens fotbollslag vid nästa årliga match?
          </note>
          <note>
            Anf. 42 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Nej, det kan jag inte lova. Det har jag ingen makt
            över. Jag tycker inte att det är särskilt viktigt heller.
          </note>
          <note>
            Att varje statsråd har ett ansvar betyder ingenting på individbasis.
            Det är precis tvärtom. Det är ett sätt att förändra strukturen.
            När socialministern fattar ett beslut eller lägger fram ett beslut
            för regeringen ska han eller hon fråga sig - det finns ju flera
            ministrar på departementet - hur detta påverkar kvinnor som grupp
            och hur det påverkar män som grupp. Skatteministern och finansministern
            ska göra likadant. Det är gender mainstreaming, den nya princip
            som blev fastlagd i Peking 1995.
          </note>
          <note type="speaker">
            Anf. 43 ULLA HOFFMANN (v) replik:
          </note>
          <note>
            Fru talman! I mitt anförande berättade jag om ett fall av genderrelaterad
            förföljelse, där en kvinna utsatts för en gruppvåldtäkt av politiska
            motståndare.
          </note>
          <note>
            Migrationsverket ansåg inte att det var ett led i en politisk
            förföljelse eller en politisk handling utan en akt av enskilda
            meningsmotståndare.
          </note>
          <note>
            Jag vill påminna om att det har utfärdats riktlinjer för hur
            asylsökande kvinnor ska bemötas. Riktlinjerna finns med i Migrationsverkets
            personals handböcker.
          </note>
          <note>
            Jag skulle vilja veta om vice statsministern och jämställdhetsministern
            anser att asylsökande kvinnor ska omfattas av jämställdhetspolitiken
            i Sverige. Om svaret på den frågan är ja, vad skulle i så fall
            jämställdhetsministern vilja göra för att detta ska bli ett faktum
            så att vi inte ska få se fler sådana här avslag?
          </note>
          <note>
            Anf. 44 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag blev lite förvånad över Ulla
          </note>
          <note>
            Hoffmanns första inlägg. Hon sade till exempel att vi från svensk
            jämställdhetspolitiks perspektiv inte anser att patriarkatet är
            förtryckande. Det är ju precis det jag och regeringen hävdar.
          </note>
          <note>
            Alla individer i Sverige ska omfattas av jämställdhetsperspektivet.
            Detta sker inte i dag. Det är möjligt att fallet som Ulla Hoffmann
            tar upp är ett sådant exempel. Därför är det som vi tre partier
            kommit överens om så viktigt, nämligen fortsatt utbildning av
            migrationsmyndigheternas personal om kvinnors asylskäl.
          </note>
          <note type="speaker">
            Anf. 45 ULLA HOFFMANN (v) replik:
          </note>
          <note>
            Fru talman! Jämställdhetspolitiken bygger faktiskt på att man
            ska lösa allting helt konfliktfritt. Jämställdhetspolitiken ser
            egentligen inte den könsmaktsordning som finns. Det är en diskussion
            som vi skulle kunna hålla på med ganska så länge.
          </note>
          <note>
            Jag är övertygad om att det faktum att ministrarna ska mainstreamas,
            att det åligger varje minister att ha ett jämställdhetsansvar
            och se till att förslag är mainstreamade, är mycket viktigt. Samtidigt
            finns det något som i alla fall vi i Vänsterpartiet kallar för
            den särskilda kvinnokampen. Jag menar att det är jämställdhetsministern
            som ska sköta den. Därför är det viktigt att Margareta Winberg
            har kontroll över det som händer. Det finns fler helt färska exempel
            på avslagsmotiveringar som inte anstår ett jämställt land som
            Sverige.
          </note>
          <note>
            Anf. 46 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag delar helt uppfattningen att man inte enbart
            ska använda den nya princip som lades fast i Peking 1995, gender
            mainstreaming. Det tar oerhört lång tid innan den får verkan.
            Statsråd, statssekreterare, sakkunniga och enhetschefer kommer
            nu att utbildas i hur man ska tillämpa denna metod på sina respektive
            politikområden. Fram till att denna implementering är gjord -
            det kommer att ta många år - behövs också kvinnokampen. Det är
            självklart.
          </note>
          <note>
            Jag lovar att jag också ska ha de ögonen med mig i min nya roll.
          </note>
          <note>
            Anf. 47 ANNELIE ENOCHSON (kd)
          </note>
          <note>
            replik:
          </note>
          <note>
            Fru talman! Vice statsministern har många fina ord och stolta
            paroller och säger bland annat att jämställdhet ska genomsyra
            alla samhällsstrukturer och alla organisationer.
          </note>
          <note>
            Kvinnorepresentationen är en sådan jämställdhetsfråga. Man säger
            att man ska kvotera in i näringslivet.
          </note>
          <note>
            Men borde man inte börja med att städa framför sin egen dörr?
          </note>
          <note>
            Jag har fortfarande inte fått svar på den fråga jag ställde i
            mitt anförande. Frågan lyder: När kommer regeringen att redovisa
            för riksdagen hur den ska arbeta för att öka kvinnorepresentationen
            bland myndighetschefer, ambassadörer och statliga bolagsstyrelser
            innan den börjar ge sig på det privata näringslivet?
          </note>
          <note>
            Anf. 48 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Om man jämför kvinnorepresentationen i det offentliga
            Sverige med kvinnorepresentationen i det privata näringslivet
            ser man en väldigt stor skillnad. Jag är väl medveten om att vi
            inte är färdiga ens i det offentliga Sverige - där återstår mycket
            att göra. Därför tillämpar vi också den princip som jag brukar
            tillämpa på partierna - det är inte alla partier som tycker om
            det - att vid utnämningar försöka ha två kandidater, en kvinna
            och en man. Det är en metod som vi kommer att fortsätta med.
          </note>
          <note>
            När det gäller ambassadörer är det lite knepigt. Vi har en stor
            kader av folk på UD. Ibland är de hemma.
          </note>
          <note>
            Ibland är de ute som ambassadörer. Men de är ambassadörer. Sedan
            många år tillbaka är flertalet män.
          </note>
          <note>
            Därför kan statistiken i just detta fall ibland förvilla.
          </note>
          <note>
            Björn Rosengren har satt upp ett mål för de statliga bolagsstyrelserna
            på 40 %. Det är vi på god väg att nå.
          </note>
          <note>
            Anf. 49 ANNELIE ENOCHSON (kd)
          </note>
          <note>
            replik:
          </note>
          <note>
            Fru talman! Faktum kvarstår att av 18 myndighetschefer förra
            året utsågs ingen enda kvinna. Ni har möjlighet att kunna påverka.
            Det är där ni ska börja.
          </note>
          <note>
            Jag måste också säga en annan sak. Det var väldigt många stolta
            paroller: Vi tycker att det ska bli bättre i samhället, vi har
            ett feministiskt samhälle och vi ska jobba vidare med dessa frågor.
            Nu har ni suttit vid makten i många år. Kvinnorna mår allt sämre
            i
          </note>
          <note>
            Sverige. Våldet ökar mot kvinnorna. Ohälsan ökar bland kvinnorna.
            Det är ni själva som säger att detta är ett strukturproblem. Det
            är ni som sitter och har ansvaret för dessa frågor. Varför gör
            ni inte mer?
          </note>
          <note>
            Anf. 50 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag vet inte om våldet mot kvinnor ökar. Det är i
            alla fall så att kvinnor i större och större utsträckning vågar
            anmäla våldet. Vad som är en faktisk ökning och vad som beror
            på en ökad benägenhet att anmäla kan jag inte svara på.
          </note>
          <note>
            Men man löser inte våldet mot kvinnor enbart genom fler poliser.
            Hela borgerligheten har en felsyn, inte minst Moderata samlingspartiet
            men också Alf
          </note>
          <note>
            Svensson häromdagen. De tror att fler poliser löser detta. Vi
            kan inte ha poliserna i lägenheterna.
          </note>
          <note>
            Anf. 51 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag skulle vilja ställa en fråga till vice statsministern.
            Hur ska man få med männen i det feministiska arbetet? Jag oroar
            mig ibland för att männen inte tycker om att de tappar sina förmåner.
          </note>
          <note>
            Det finns många män som arbetar åt samma håll som vi. Hur får
            vi med alla de andra som inte gör det? Hur får vi med dem? Skrämmer
            vi dem på det här sättet?
          </note>
          <note>
            Anf. 52 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Det finns inget enkelt svar på det. Ett projekt som
            bedrevs från 1999 till 2002 hette Män och jämställdhet. Jag försökte
            få Tomas Wetterberg som ledde det att förklara och ge svar på
            vad män vinner på jämställdhet. Det är viktigt att vi också tar
            fram vad män faktiskt får och inte bara vad de förlorar.
          </note>
          <note>
            Sedan finns det många män som faktiskt vill vara med. Då får
            vi på olika sätt underlätta det, inte bara genom att bedriva ett
            opinionsarbete utan genom att förändra lagstiftning. Där är återigen
            föräldraförsäkringen inte minst viktig.
          </note>
          <note>
            Anf. 53 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag är glad över det svaret. Jag hoppas att vi tillsammans
            på alla olika håll kan arbeta vidare för detta.
          </note>
          <note>
            Det finns en annan fråga som har dykt upp väldigt akut nu, och
            det är det uppsagda avtalet. Jag begär inte att vice statsministern
            ska ha någon åsikt om det, men kan ändrade skatteregler innebära
            att vi kan få en annan tyngdpunkt i bland annat hur mycket man
            får ha kvar av lönen? Kan vice statsministern se det som ett sätt
            att påverka kvinnors behållning av arbetet?
          </note>
          <note>
            Kan man beskatta männen med de högre lönerna hårdare?
          </note>
          <note>
            Anf. 54 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Vi har under förra mandatperioden genomfört en del
            sådana skattesänkningar. Just nu är det inte aktuellt med några
            ytterligare. Det är en lite fel diskussion, när man talar om låga
            kvinnolöner, att man ska sänka skatterna för dessa kvinnor i stället
            för att uppvärdera det faktiska arbete som de utför, att värdera
            arbetet med vård, omsorg, barn, gamla, sjuka och handikappade
            på annat sätt. Det tycker jag är det primära, inte sänkta skatter.
          </note>
          <note type="speaker">
            Anf. 55 LARS-IVAR ERICSON (c) replik:
          </note>
          <note>
            Fru talman! Vi har lyssnat till olika aspekter på jämställdhet
            här i dag. För mig är en viktig aspekt möjligheten för kvinnor
            att starta företag. Det är tyvärr så att förhållandevis få företag
            i vårt land startas av kvinnor.
          </note>
          <note>
            Jag undrar om vice statsministern har något bra recept för att
            vi ska komma åt detta missförhållande.
          </note>
          <note>
            En annan viktig jämställdhetsaspekt är att jämställdhetslagen
            påbjuder att det i företag, stat och kommuner ska finnas jämställdhetsplaner.
            Jag undrar om vice statsministern vet om detta verkligen fungerar
            i praktiken. Finns det jämställdhetsplaner, och efterlevs de?
          </note>
          <note>
            Anf. 56 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag känner mig rätt så hoppfull när det gäller kvinnor
            och företagande. Vi ser att alltfler kvinnor startar företag,
            och det har varit så de senaste åren. Det beror på många saker.
            Det beror på att det finns en ny typ av lån sedan tio år tillbaka,
            så kallade mikrolån. Det beror också på att bankerna numera ser
            på ett annat sätt på kvinnor. Det betyder att man har kvinnliga
            rådgivare i bankerna, men det beror också på att kommunerna i
            större utsträckning har kvinnliga affärsrådgivare anställda för
            att specifikt rikta sig till de kvinnor som vill starta eget.
            Jag tror att det är väldigt viktigt.
          </note>
          <note>
            Företagarna ska ha jämställdhetsplaner. Det förekommer inte överallt.
            JämO går nu ut och granskar
          </note>
          <note>
            500 företag - jag tror det, jag har inte siffran riktigt aktuell
            - och begär in planerna för att se om man har sådana och om de
            är korrekta. Det är ett sätt att kontrollera lagens efterlevnad.
          </note>
          <note type="speaker">
            Anf. 57 LARS-IVAR ERICSON (c) replik:
          </note>
          <note>
            Fru talman! JämO går ut för att ställa frågan till
          </note>
          <note>
            10 000 företag. Om det skulle bli negativa svar på dessa frågor,
            vilka sanktionsmöjligheter finns det då för att få dem att verkligen
            upprätta jämställdhetsplaner?
          </note>
          <note>
            Anf. 58 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Man ger företagen allra först en chans att göra det.
            Det skulle förvåna mig mycket om de
          </note>
          <note>
            10 000 företag - det var en siffra jag hade glömt -
          </note>
          <note>
            inför hotet av att komma att hängas ut för att de inte sköter
            sig inte gör det. Om de inte gör det blir det sanktioner enligt
            lagstiftningen, och, det är viktigt att komma ihåg, vi ska ha
            en avstämning 2004 för att se om den nya jämställdhetslagen fungerar
            bland annat på det här området. Gör den inte det ska vi skärpa
            den.
          </note>
          <note>
            Anf. 59 GUNNAR NORDMARK (fp)
          </note>
          <note>
            replik:
          </note>
          <note>
            Fru talman! Jag oroas lite grann av att man i den här debatten
            bara perifert har berört kanske ett av de största jämställdhetsproblem
            som vi har i Sverige i dag, och det är de skenande sjukskrivningarna,
            som i första hand drabbar kvinnor anställda inom offentlig sektor.
            Det är fråga om dels den rovdrift som vissa arbetsgivare bedrivit
            på kvinnors arbete vad gäller lön och arbetsvillkor, dels den
            totala situationen för kvinnor som gör att vi här hittar sjukskrivningar
            på grund av utbrändhet och av rent fysiska skäl.
          </note>
          <note>
            Jag undrar vad jämställdhetsministern vill göra för att vi ska
            komma till rätta med detta, inte enbart ur arbetsperspektiv utan
            också ur jämställdhetsperspektiv. Jag är övertygad om att detta
            är en jämställdhetsfråga, kanske en av de viktigaste jämställdhetsfrågor
            som vi har i dag.
          </note>
          <note>
            Anf. 60 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Hur ska man få livet att gå ihop? Det tror jag är
            en stor och utmanande fråga för den här mandatperioden. Arbetslivet
            spelar en väldigt viktig roll. Vi kan se att det främst är kvinnor
            inom offentlig sektor som är sjukskrivna och som blir förtidspensionerade.
            Det har naturligtvis att göra med de stora besparingar som vi
            tvingades till på 90-talet men också med att det bland de kvinnor
            som är kvar, som arbetar, är en väldigt hög medelålder. Ju äldre
            vi blir med den belastning som vi haft, blir vi mera sjuka och
            tendensen till förtidspensionering ökar.
          </note>
          <note>
            Vi kommer att under mandatperioden - vi har en särskild minister
            för det här nu - presentera ett program för hur det här ska gå
            till.
          </note>
          <note>
            Anf. 61 GUNNAR NORDMARK (fp)
          </note>
          <note>
            replik:
          </note>
          <note>
            Fru talman! Det som oroar mig också när det gäller sjukskrivningarna
            är att man fokuserar arbetslivet så oerhört mycket. Men kvinnor
            tar fortfarande största ansvaret för barn och hem, de tar största
            ansvaret för gamla släktingar, gamla mamma och gamla pappa. Här
            finns också åtgärder som vi i riksdag, landsting och kommun kan
            vidta för att se till att det inte ska behöva vara på det sättet.
          </note>
          <note>
            Anf. 62 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Då kan man till exempel se till att kommunerna får
            mera pengar så att, i det här fallet, äldreomsorgen kan byggas
            ut så att kvinnor inte i så stor utsträckning som sker i dag -
            det är inget nytt fenomen, utan så har det varit - måste ta hand
            om och sköta sina åldriga föräldrar, svärföräldrar osv. Mer pengar
            till barnomsorgen så att föräldrar kan gå tryggt till sina jobb
            utan att oroa sig för vad som händer på dagis. Man har den gnagande
            känslan på jobbet: Hur går det för barnen? Hur har de det? Är
            det tillräckligt med personal? Det är också någonting som i första
            hand stressar kvinnor väldigt mycket.
          </note>
          <note>
            Anf. 63 HELENA BARGHOLTZ (fp)
          </note>
          <note>
            replik:
          </note>
          <note>
            Fru talman! Först vill jag säga att det är glädjande att flera
            män har kommit upp i den här viktiga debatten.
          </note>
          <note>
            Det hade varit klädsamt om vice statsministern hade börjat sin
            långa åtgärdslista med att tala om vad man kan göra för att Regeringskansliet
            och dess myndigheter ska bli mönsterarbetsgivare. Annelie
          </note>
          <note>
            Enochson tog upp frågan om utnämningspolitiken.
          </note>
          <note>
            Det är viktigt naturligtvis att fler kvinnor får höga positioner.
            Men det handlar också om vad man vill göra konkret för att göra
            det bättre att arbeta inom
          </note>
          <note>
            Regeringskansliet. Jag har haft anledning att följa detta i samband
            med mitt uppdrag i konstitutionsutskottet. Där har vi varje år
            kunnat konstatera att det inte görs tillräckligt.
          </note>
          <note>
            Vad vill vice statsministern göra för att förbättra villkoren
            inte minst lönemässigt inom Regeringskansliet?
          </note>
          <note>
            Anf. 64 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Också Regeringskansliet har en jämställdhetsplan.
            Där finns det olika saker som vi vill göra. Det handlar om löneskillnaderna,
            något som har varit uppe till debatt många gånger i kammaren.
            Vi har till exempel avsatt en särskild pott, vi gjorde det för
            drygt ett år sedan, som skulle göra att de osakliga löneskillnader
            som vi upptäckte fanns skulle elimineras. Det handlar om att underlätta
            föräldraskap, att förebygga sexuella trakasserier, att främja
            en jämn könsfördelning på olika nivåer, inte minst på chefsnivå,
            och så vidare.
          </note>
          <note>
            I vår förvaltningsavdelnings jämställdhetsplan finns det här
            uttryckt. Nu är det bara att leva efter den.
          </note>
          <note>
            Anf. 65 HELENA BARGHOLTZ (fp)
          </note>
          <note>
            replik:
          </note>
          <note>
            Fru talman! En omedelbar fråga blir då: Hur lång tid tar det
            innan de här jämställdhetsåtgärderna är genomförda?
          </note>
          <note>
            Jag har en fråga till som vice statsministern inte alls tog upp.
            Det handlar om invandrarkvinnors och invandrarflickors situation
            i Sverige. De är som vi alla vet ytterst ojämställda. Det här
            är en fråga också till statsrådet Mona Sahlin, men jag antar att
            vice statsministern och statsrådet Sahlin diskuterar detta ingående.
            Jag vill höra: Vad vill ni göra snabbt?
          </note>
          <note>
            Anf. 66 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jämställdhetsplanen gäller för de år som nu är, och
            sedan kommer den naturligtvis att revideras löpande. JämO har
            sina ögon även på Regeringskansliet, så om vi får några påpekanden
            därifrån måste vi också gå in och göra någonting. Det hoppas jag
            att vi inte ska få, för det är viktigt att vi som står här och
            predikar i talarstolen i riksdagen och på andra mötesplatser sopar
            framför egen dörr, som någon sade, och blir den mönsterarbetsgivare
            som kan vara en förebild.
          </note>
          <note type="speaker">
            Anf. 67 GUSTAV FRIDOLIN (mp) replik:
          </note>
          <note>
            Fru talman! Jag vill, precis som Ulla Hoffmann, slå an ett internationellt
            perspektiv i den svenska jämställdhetspolitiken. Vice statsministern
            sade i sitt svar till Hoffmann att alla individer i Sverige ska
            åtnjuta fördelarna av den svenska jämställdhetspolitiken. Det
            är ändå inte så. Varje år nekas ett antal kvinnor abort i Sverige,
            trots att de har fullgoda skäl, därför att befruktningen inte
            har skett, som det heter, i svensk säng eller med svensk man.
          </note>
          <note>
            I år ligger det en flerpartimotion om detta. I den mer mörka
            delen av svensk historia har kvinnor från
          </note>
          <note>
            Sverige fått fly till utlandet för att ibland göra fruktansvärda
            och mindre säkra aborter. Men i dag nekar vi säkra aborter i Sverige.
            Det är konstigt.
          </note>
          <note>
            Jag undrar hur vice statsministern ser på det krav som förs fram
            i flerpartimotionen om att abortlagstiftningen bör gälla alla
            som söker abort i Sverige oavsett var de är medborgare eller var
            befruktningen har skett.
          </note>
          <note>
            Anf. 68 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag tycker att det är rimligt att det sker en förändring.
            Det är också någonting som man tittar på i Regeringskansliet.
          </note>
          <note type="speaker">
            Anf. 69 GUSTAV FRIDOLIN (mp) replik:
          </note>
          <note>
            Fru talman! Då vill jag tacka för det svaret, som var föredömligt
            kort. Jag hoppas också att det sker någon förändring på allvar.
            Jag kan inte se varför just den här frågan behöver utredas. Vad
            kan det finnas för fruktansvärda, märkliga eller oöverblickbara
            konsekvenser av att man har samma abortlagstiftning eller tillåtelse
            till abort för alla som söker abort i
          </note>
          <note>
            Sverige?
          </note>
          <note>
            Anf. 70 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag kan inte säga varför det behöver utredas. Jag
            kan möjligen föreställa mig att man vill känna att det inte blir
            så att det kommer en massa kvinnor till Sverige för att få abort.
            Under en period, som Gustav Fridolin mycket riktigt nämnde, åkte
            många kvinnor till Polen. Då var det fri abort i Polen men inte
            i Sverige.
          </note>
          <note>
            Jag kan föreställa mig att det är sådana saker man vill se över,
            men jag har ingen djupare kunskap om det. Jag tycker att det är
            rimligt att den här frågan får en lösning.
          </note>
          <note type="speaker">
            Anf. 71 TINA ACKETOFT (fp) replik:
          </note>
          <note>
            Fru talman! Min fråga är tvådelad. Vice statsministern säger
            att vi ska ha mer pengar till kommuner för en ökad hälsa. Jag
            skulle då vilja ställa frågan:
          </note>
          <note>
            Var ska de pengarna tas? Vi kan väl knappast finansiera en utbyggd
            kommunal verksamhet med medel från en växande offentlig sektor?
            Hela nettotillskottet av sysselsättningen de senaste åren har
            tillkommit i tjänstesektorn.
          </note>
          <note>
            Vice statsministern tog också upp klassamhället, inte helt oförhappandes.
            Jag skulle vilja höra hur hon ser på den här nya sektorn som har
            vuxit. Man beräknar att 14-15 miljarder kronor tillhör den svarta
            servicesektorn, och den växer. Det innebär att det finns en hel
            del anställda som i dag i själva verket tillhör en
          </note>
          <note>
            C-klass, som står utanför all lagstiftning som vi har i dag.
            Hur ser vice statsministern på detta?
          </note>
          <note>
            Anf. 72 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! När det gäller hur vi ska få pengar till den kommunala
            sektorn ser jag det framför allt på två sätt. För det första ska
            vi driva en politik som tar ned arbetslösheten och skapar arbete
            för fler människor.
          </note>
          <note>
            Så har skett under de senaste åren, och det betyder att kommuner
            och landsting har fått in väsentligt mycket mer skatt. Det gör
            att man den vägen kan både anställa fler och förhoppningsvis höja
            lönerna.
          </note>
          <note>
            För det andra har staten, sedan 1996, väldigt systematiskt och
            planenligt ökat statsbidragen till kommuner och landsting, för
            att man också den vägen ska få större möjlighet att både anställa
            fler och höja lönerna.
          </note>
          <note type="speaker">
            Anf. 73 TINA ACKETOFT (fp) replik:
          </note>
          <note>
            Fru talman! Det var ett svar. Det är fortfarande så att det är
            den offentliga sektorn som har stått för den tillväxten. Så som
            jag förstår det är den ju redan skattefinansierad.
          </note>
          <note>
            Vice statsministern svarade inte på min andra fråga, om den så
            kallade svarta servicesektorn. Vi har över huvud taget inte grepp
            om vare sig hur många det är eller hur mycket pengar som är i
            omsättning, men det finns ett antal som står totalt utanför den
            reglerade arbetsmarknaden i dag. Kan det bero på att vi som individer
            har ett behov av de här s.k. hushållsnära tjänsterna? Eller är
            det bara så att det är en struktur som vi som människor inte passar
            in i?
          </note>
          <note>
            Anf. 74 Vice statsminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! För att ytterligare ge en kommentar till den första
            frågan, ser jag inget fel i att den offentliga sektorn växer och
            att den är skattefinansierad.
          </note>
          <note>
            Det är någonting som vi vill betala gemensamt därför att vi tycker
            att det är så väsentligt och vi vill att det ska kunna fördelas
            till alla efter behov.
          </note>
          <note>
            När det gäller den andra frågan, om den svarta sektorn, är jag
            den första att beklaga att vi har en svart sektor. Men vi kan
            också titta i andra länder, där det är lägre skatter. Där har
            man en större svart sektor. Jag tror kanske inte att sambandet
            är så entydigt mellan låg skatt och vit eller svart sektor.
          </note>
          <note>
            Integrationspolitik och demokratifrågor
          </note>
          <note type="speaker">
            Anf. 75 STEN TOLGFORS (m):
          </note>
          <note>
            Fru talman! Tiotusentals människor i Sverige lever under helt
            andra omständigheter än vad som vore möjligt. Socialt och ekonomiskt
            utanförstående, maktlöshet, arbetslöshet och bidragsberoende är
            verklighet för många familjer.
          </note>
          <note>
            För ideella organisationer och för enskilda har de här problemen
            varit uppenbara i många år. Men så efter decennier, när utanförskapet
            växt, vaknar statsministern och menar att integrationsfrågan nu
            måste vara en av de viktigaste den kommande perioden. Det är så
            dags då.
          </note>
          <note>
            Den socialdemokratiska integrationspolitiken fungerar inte. Den
            har prövats i många år. En av grunderna har varit att betrakta
            samhället ovanifrån, bestående av ett antal kollektiv i vilka
            människor har gemensamma problem och behov. En annan har varit
            viljan att ta människor omhand, styra deras liv och lägga till
            rätta deras situation, vilket har resulterat i att människor har
            förlorat makt och möjlighet att påverka sina egna liv.
          </note>
          <note>
            Socialdemokraterna försöker nu lösa det här med särskilda myndigheter
            och särskilda lösningar, vilket är helt fel väg. Redan synen på
            problemet etnisk segregation är på flera sätt fel. Det är motsägelsefullt
            att just de områden som har störst etnisk mångfald av regeringen
            ses som de mest etniskt segregerade i landet. Allt bygger på att
            man betraktar invandrare som en enhetlig grupp som måste tas omhand
            på samma sätt.
          </note>
          <note>
            Så länge människor befinner sig utanför Sverige förstår de flesta
            att en kurdisk politiker från norra
          </note>
          <note>
            Irak, en läkare från Teheran och en bonde från Somalia har helt
            olika individuella förutsättningar i livet.
          </note>
          <note>
            Men så fort de stiger över landets gränser börjar regeringen
            betrakta dem som en enda grupp, som har mer gemensamt än särskiljande.
            Då blir de till invandrare, som ska särredovisas av myndigheter
            och eventuellt också särbehandlas positivt.
          </note>
          <note>
            Segregation behöver i sig inte vara negativ, om den är självvald.
            Om äldre människor till exempel söker sig till ett finsktalande
            äldreboende är det bara bra för dem och för alla. Men utanförskap
            och ofrivillig segregation är destruktivt, när man inte kan göra
            någonting åt sin situation.
          </note>
          <note>
            Förutsättningen för att kunna bryta det här är att se att segregation
            är mer en social situation än en urprungsfråga. Människors ursprung
            varken kan eller vill vi ändra, men folks sociala situation kan
            och ska vi kunna påverka.
          </note>
          <note>
            Den som vill minska segregationen måste därför se att han utgår
            mer från kunskapsbrist än från bostadsområde, mer från bristande
            möjligheter till lärande än från hudfärg, mer från bristande makt
            över den egna situationen än från etniskt ursprung och mer från
            bristen på stöd och stimulans i skolan än från klassbakgrund.
          </note>
          <note>
            Variablerna som styr utanförskap i vårt samhälle är gemensamma
            för alla oavsett bakgrund: arbetslöshet, liten eller ingen egen
            inkomst, bidragsberoende, ekonomiska fastlåsningseffekter, bristande
            kunskaper, maktlöshet och isolering.
          </note>
          <note>
            Härutöver finns också faktorer som bristande språkkunskaper och
            etnisk diskriminering, som höjer trösklarna just för invandrade
            svenskars delaktighet.
          </note>
          <note>
            Det är dock alldeles fel, som man ofta verkar tro i debatten,
            att utländskt ursprung automatiskt ger utanförskap. Den allra
            största delen av dem som regeringen statistiskt betraktar som
            invandrare är totalt integrerade i det svenska samhället. De har
            jobb, vänner och familj och ses möjligen inte ens av sig själva
            eller av andra över huvud taget som invandrare. Bakgrunden är
            för dem inte alltid relevant.
          </note>
          <note>
            Men tusentals infödda svenskar befinner sig i samma utanförskap
            som många invandrade, i samma bostadsområden och av samma orsaker.
            Orsakerna är generella, även om de särskilt tydligt har drabbat
            invandrade svenskar, dels därför att man som nyanländ varit extra
            beroende av att välfärdssystemen fungerat, och det har de inte
            gjort, dels därför att den svenska arbetsmarknadens stelhet och
            reglering alltid drabbar nya hårdast och dels för att många människor
            skolats in i passivitet av ett långsamt och kollektivistiskt mottagningssystem.
            Resultaten är i många delar förskräckande.
          </note>
          <note>
            Nästan fyra av tio elever med utländsk bakgrund saknar fullständiga
            betyg i nian. Bara hälften av de barn som flyttar till Sverige
            efter det att de har fyllt tio år får fullständiga betyg i nian.
            Färre människor födda utomlands har en inkomst, och snittet är
            lägre för invandrare än för infödda svenskar.
          </note>
          <note>
            För två år sedan var arbetslösheten fyra gånger högre bland utlandsfödda
            än bland infödda medborgare, detta trots sfi, integrationsverk,
            storstadssatsningar och integrationsministrar. I själva verket
            är hela tanken att en särskild integrationspolitik, som regeringen
            vill, kan bryta den ofrivilliga segregationen helt felaktig. Det
            visar bara att de vanliga politiska systemen inte fungerar tillräckligt
            bra.
          </note>
          <note>
            Det vi behöver är en bättre generell politik för att bryta kunskapsbrist,
            nyfattigdom, arbetslöshet, maktlöshet och utanförskap. Vi behöver
            en skola med kunskapsrätt för alla, en modernare arbetsmarknad,
            en starkare politik för tillväxt och nya jobb, sänkta skatter
            för låginkomsttagare och en politik som kräver att alla ses och
            betraktas som individer.
          </note>
          <note>
            Grunden för att samhället ska hålla ihop är att samma krav ställs
            på och möjligheter ges till alla. Vi har alla ansvar för att försörja
            oss, ta ansvar för oss själva och våra närstående, för demokratin
            och dess grundläggande värden, för att respektera lagar och andra
            människors lika värde och rättigheter. Ett samhälle blir som de
            värden man premierar.
          </note>
          <note>
            Identitet och självkänsla hänger för många ihop med arbete, att
            kunna försörja sig och sin familj. Men när vi förvandlar människor
            till utestängda klienter förlorar de också möjligheten att vara
            förebilder för unga. När vuxna med aldrig så god utbildning fastnar
            i arbetslöshet och låglönejobb förlorar skolan sin lockelse på
            ungdomar. Låt barnen se att skolan är viktig, så kommer intresset
            för att lära att öka! Låt de unga se att det lönar sig att arbeta,
            så kommer fler att sträva framåt! Låt ingen stängas ute, så kommer
            färre att välja att stå utanför!
          </note>
          <note type="speaker">
            Anf. 76 KALLE LARSSON (v) replik:
          </note>
          <note>
            Fru talman! Låt mig inledningsvis nämna att om
          </note>
          <note>
            Sten Tolgfors politik blev verklighet skulle 230 miljoner kronor
            mindre kunna användas för läxläsningsprojekt, tillväxtåtgärder,
            svenskundervisning och en mängd andra saker som i dag är resultatet
            av storstadssatsningen. 230 miljoner skulle i stället, förmodar
            jag, gå till sänkt förmögenhetsskatt för de grupper som Sten Tolgfors
            egentligen företräder.
          </note>
          <note>
            Men min fråga är en annan. Jag undrar hur Sten
          </note>
          <note>
            Tolgfors egentligen vill ta itu med den verkliga segregation
            som finns, nämligen den som råder i de vita överklassområdena
            runtom våra stora städer och i storstadsområdenas innerstäder.
            Det är på Östermalm, i Askim och Limhamn som de grupper finns
            som i dag är allra mest segregerade från vanligt folk. Min fråga
            är: Är Sten Tolgfors beredd att göra någonting åt dessas makt
            och privilegier, att bryta segregationen där den är som mest omfattande?
          </note>
          <note type="speaker">
            Anf. 77 STEN TOLGFORS (m) replik:
          </note>
          <note>
            Fru talman! Kalle Larsson och jag skiljer oss fullständigt åt
            när det gäller tron på att det är särlösningar som löser problemen.
            När man besöker skolor i miljonprogramsområden får man mycket
            tydliga signaler, inte minst från lärare, att det vi har störst
            problem med är barn till uppgivna föräldrar, till arbetslösa,
            till bidragsberoende, till utanförstående föräldrar som själva
            har låg eller ingen utbildning och som inte har möjlighet att
            kunna stötta sina barn i att lära sig eller ens förstår varför
            det är viktigt att lära sig.
          </note>
          <note>
            Det pekar för mig på att skolan förmodligen är det allra mest
            avgörande verktyget för att vi ska kunna bryta segregationen,
            därför att den i mångt och mycket är så kunskapsbaserad. Får du
            aldrig kunskap nog att kunna ta första steget i arbetsmarknadens
            trappa får du heller aldrig möjlighet att ta de andra stegen.
          </note>
          <note>
            Du blir kvar i samhällets källare. Det är problemet.
          </note>
          <note>
            Och där hjälper inte den typ av satsningar som Kalle
          </note>
          <note>
            Larsson förordar. Det hjälper i stället med en generellt bättre
            skola, en individualiserad finansiering som till exempel ger varje
            barn möjlighet till stöd efter behov, en förbättrad språkundervisning
            och en lång rad av denna typ av satsningar. Men det ligger i stället
            inom ramen för de generella systemen, inte Kalle
          </note>
          <note>
            Larssons särlösningar som pekar ut i stället för att inkludera.
          </note>
          <note type="speaker">
            Anf. 78 KALLE LARSSON (v) replik:
          </note>
          <note>
            Fru talman! Sten Tolgfors missförstår medvetet vår politik. Vi
            säger inte alls att särlösningar är lösningen. Men det är inte
            fel att satsa extra resurser där behoven är som störst.
          </note>
          <note>
            När Sten Tolgfors säger att skolan är viktigast för att bryta
            segregationen rimmar det mycket illa med att man i fyra år här
            i Stockholm har haft möjligheten att genomföra detta och i stället
            har genomfört en skol- och utbildningspolitik som har ökat segregationen
            klassmässigt, etniskt och könsmässigt, som har gjort att innerstadsskolorna
            i Stockholm i dag är mer fulla än tidigare av barn med svenskt
            ursprung, med föräldrar med höga inkomster och faktiskt också
            tjejer.
          </note>
          <note>
            Men nu har Sten Tolgfors chansen. Han borde ta den. Svara på
            min fråga! Vad vill Sten Tolgfors göra åt segregationen i de mest
            segregerade områdena.
          </note>
          <note type="speaker">
            Anf. 79 STEN TOLGFORS (m) replik:
          </note>
          <note>
            Fru talman! Jag missförstod inte alls Kalle Larsson. Jag lyssnade
            tvärtom på det han sade och svarade på det han sade. Han talade
            om särlösning och 230
          </note>
          <note>
            miljoner i storstadspengar, ingenting annat. Det var det jag
            bemötte.
          </note>
          <note>
            Vi vill ha en skolpolitik där vi ger extra anslag per barn efter
            barnets behov, inte som Kalle Larsson klumpa ihop hela områden
            och säga: Dessa är segregerade, dessa är utanför. Där ska man
            stärka skolan med mer pengar generellt. Vem vet vart de pengarna
            tar vägen?
          </note>
          <note>
            Barn ska också kunna välja skola. Ingen har rätt att som Kalle
            Larsson använda barn som integrationspolitiska verktyg. Man ska
            gå i en dålig skola oavsett om man vill det eller inte. Man ska
            inte få söka sig därifrån. Det ger resultat: i utanförstående,
            i bristande språkkunskaper och i sämre förutsättningar för det
            övriga livet.
          </note>
          <note type="speaker">
            Anf. 80 VERONICA PALM (s) replik:
          </note>
          <note>
            Fru talman! Jag håller med Sten Tolgfors om att en självvald
            etnisk segregation ibland kan vara bra, men det som vi har sett
            i Stockholm under de senaste fyra åren är en annan självvald,
            klassmässig segregation, där moderatpolitik har lett till att
            man till underpris har sålt ut våra gemensamma hyresrätter i innerstaden
            till dem som har råd att köpa, vilket har lett till en självvald
            segregation där de rika väljer att fjärma sig från vanligt folk.
            Jag skulle vilja veta hur Sten
          </note>
          <note>
            Tolgfors ser på den typen av självvald segregation.
          </note>
          <note type="speaker">
            Anf. 81 STEN TOLGFORS (m) replik:
          </note>
          <note>
            Fru talman! Först kan jag upplysa samtliga föregående talare
            om att vi inte befinner oss i Stockholms stadshus utan i Sveriges
            riksdag. Jag och ni andra svarar för en politik som gäller hela
            landet. Själv är jag från Örebro. Mycket av mitt tänkande kring
            den här frågan utgår också från hur det ser ut i Örebro och från
            de upplevelser man får i övriga landet. Segregation är inte bara
            ett storstadsproblem, som man inbillade sig i valdebatten.
          </note>
          <note>
            Självvald segregation är någonting helt annat. Den ofrivilliga
            kränker. Du kan inte påverka din egen situation med eget arbete,
            med insatser, genom att utveckla dig och ta dig vidare. Du är
            utestängd från kontakter. Det är förnedrande. Den självvalda kan
            vara baserad på väldigt många olika saker. Det kan vara ålder.
            En del svenskar väljer att flytta ifrån sina hus till tidiga seniorboenden.
            Det kan vara språk.
          </note>
          <note>
            Man väljer till exempel Finska skolan om man vill ha en tvåspråkig
            undervisning. Det kan vara barn som har vissa behov, som på Ekeskolan
            i Örebro, en skola för barn med funktionshinder, blinda och multihandikappade.
            Det kan handla om intressen och profilering. Det handlar verkligen
            inte bara om att alternativet är antingen etnisk eller klassmässig
            segregation.
          </note>
          <note>
            Problemet för mig kan jag säga är inte generellt att människor
            i Sverige har det för bra. Det som upprör mig är när människor
            i Sverige har det för dåligt.
          </note>
          <note>
            Det vill jag gärna diskutera med Veronica Palm och andra i den
            här kammaren.
          </note>
          <note type="speaker">
            Anf. 82 VERONICA PALM (s) replik:
          </note>
          <note>
            Fru talman! Det är inte konstigt att man använder
          </note>
          <note>
            Stockholm som exempel när Stockholmsmoderaterna på central nivå
            använder staden som skyltfönster och när vi har sett vad en moderat
            politik har gett i form av segregation. Vi kan ta bostadsmarknaden
            som enda exempel. Man skänker i praktiken inte men man säljer
            bostäder till underpris till dem som har råd, vilket blir en investering
            med tanke på hur övrig byggpolitik från Moderaternas sida har
            sett ut. Man väljer att låta människor segregera sig från vanligt
            folk. Lägenheterna är sålda. Vi kan aldrig komma in i innerstaden
            igen om vi vill bo i hyresrätt.
          </note>
          <note>
            Det är en politik som jag är glad inte har plats i
          </note>
          <note>
            Stockholm längre.
          </note>
          <note type="speaker">
            Anf. 83 STEN TOLGFORS (m) replik:
          </note>
          <note>
            Fru talman! Östermalm har knappast dominerats av olika invandrargrupper
            innan en liten andel av allmännyttans lägenheter har omvandlats
            till bostadsrätter. Det är en fullständigt bisarr verklighetsuppfattning
            som Veronica Palm här presenterar: Innan några få procent lägenheter
            omvandlades till bostadsrätter fanns tydligen inga problem, och
            sedan uppstår tydligen segregationen i och med att den borgerliga
            majoriteten säljer av en liten procent till bostadsrätter.
          </note>
          <note>
            Precis som jag sade i mitt inledningsanförande är det uppenbart
            en tramsig världsbeskrivning. Jag jobbade i Röda korset i mitten
            och slutet av 80-talet.
          </note>
          <note>
            Segregationen var redan då ett av de största problemen som den
            organisationen jobbade med, men riksdagen vaknar nu. Veronica
            Palm ser uppenbarligen inte att den är ett större problem än bostadsrätter
            på
          </note>
          <note>
            Östermalm.
          </note>
          <note type="speaker">
            Anf. 84 ERIK ULLENHAG (fp) replik:
          </note>
          <note>
            Fru talman! Mycket av det Sten Tolgfors säger om integrationspolitik
            kan jag hålla med om. Jag såg att det tyvärr inte var någon ytterligare
            moderat anmäld till denna debatt, och därför tänkte jag passa
            på att ställa en fråga om flyktingpolitik.
          </note>
          <note>
            Under många år på 90-talet drevs svensk flyktingpolitik i en
            järnaxel mellan Moderaterna och Socialdemokraterna. Till slut
            blev den många gånger inhumana flyktingpolitik vi såg i Sverige
            för mycket även för Moderaterna. Det öppnades en ganska spännande
            politisk karta där Socialdemokraterna stod isolerade.
          </note>
          <note>
            Nu när det händer mycket i Moderaterna skulle jag vilja fråga
            om Moderaterna kommer att fortsätta att driva den liberala flyktingpolitik
            som man har gjort de senaste åren.
          </note>
          <note type="speaker">
            Anf. 85 STEN TOLGFORS (m) replik:
          </note>
          <note>
            Fru talman! Erik Ullenhag konstaterar själv att detta är en helt
            annan debatt. Detta är tänkt att vara en integrationspolitisk
            debatt.
          </note>
          <note>
            Jag vet att Erik Ullenhag är suppleant i socialförsäkringsutskottet.
            Eftersom jag själv sitter där kan jag försäkra honom om att han
            på första parkett kommer att få möjlighet att se hur vi moderater
            kommer att agera i flyktingpolitiken framöver i takt med att det
            läggs fram förslag till riksdagen från regeringen. Vi vet att
            det är ett antal propositioner på gång, både några som nu behandlas
            och några som är aviserade för framtiden.
          </note>
          <note type="speaker">
            Anf. 86 ERIK ULLENHAG (fp) replik:
          </note>
          <note>
            Fru talman! Till rubriken Integration har, vad jag har förstått,
            kammarkansliet även lagt Flyktingpolitik.
          </note>
          <note>
            Det är därför jag är här och har ställt frågan.
          </note>
          <note>
            Det gläder mig. Det finns ett mycket stort behov av en bred majoritet
            från Vänsterpartiet till Moderaterna i frågor som berör flyktingpolitik,
            och på de här områdena har vi kunnat driva Socialdemokraterna
            framför oss.
          </note>
          <note type="speaker">
            Anf. 87 STEN TOLGFORS (m) replik:
          </note>
          <note>
            Fru talman! Jag har inga ytterligare kommentarer till detta.
            Erik Ullenhag får med största intresse följa det arbete vi kommer
            att göra i socialförsäkringsutskottet. Jag välkomnar honom att
            ta debatterna med oss i kammaren när frågorna kommer upp till
            diskussion.
          </note>
          <note>
            Anf. 88 ROSSANA VALERIA D (v)
          </note>
          <note>
            replik:
          </note>
          <note>
            Fru talman! Sten Tolgfors talar om barn som invandrat vid tio
            års ålder och där skolan inte har kunnat tillgodose dessa barn
            fullgoda kunskaper för att klara fortsatt utbildning. Men han
            säger ingenting om vad Moderaterna vill göra.
          </note>
          <note>
            Jag skulle vilja höra vad Sten Tolgfors anser om att kunna ha
            ämnesundervisning på modersmålet parallellt med svenskan. Modersmålet
            är viktigt inte bara för den egna självbilden utan även vid inlärandet
            av ett nytt språk, t.ex. svenska.
          </note>
          <note type="speaker">
            Anf. 89 STEN TOLGFORS (m) replik:
          </note>
          <note>
            Fru talman! Jag är mycket positiv till den formen av undervisning.
            Jag är positiv till värdskolor, det vill säga skolor som är särskilt
            bra på ett visst språk eller en viss pedagogik och som kan hjälpa
            till där andra skolor inte riktigt har den kunskap som behövs.
            Jag är generellt för att testa möjligheten med tvåspråkiga skolor
            - något som lagen tidigare har varit stängd för.
          </note>
          <note>
            Över huvud taget tycker jag att förslagen ska komma från pedagogerna
            och skolan till oss politiker.
          </note>
          <note>
            Jag har svårt att se att de allra flesta goda förslagen spontant
            uppstår i riksdagen, och sedan ska vi lära pedagogerna hur man
            undervisar barn i språk eller samhälle.
          </note>
          <note>
            Det förslag jag har hört Rossana Valeria ta upp har också kommit
            från lärare som har i sin yrkesverksamhet att undervisa invandrarbarn
            i skolan. Därför tror jag att det är ett konstruktivt förslag.
          </note>
          <note>
            Anf. 90 ROSSANA VALERIA D (v)
          </note>
          <note>
            replik:
          </note>
          <note>
            Fru talman! Problemet när man talar med de borgerliga representanterna
            är att ansvaret ska ligga någon annanstans. Anser inte Sten Tolgfors
            att vi har ett ansvar för att dessa barn ska kunna ha denna möjlighet,
            oavsett vilken skola de går i, i stället för att ligga på frivillig
            basis?
          </note>
          <note type="speaker">
            Anf. 91 STEN TOLGFORS (m) replik:
          </note>
          <note>
            Fru talman! Om den föregående talaren läser vår motion kommer
            hon där att finna resonemang om bl.a. detta men också en rad andra
            förslag för att stärka skolan för barn med invandrarbakgrund.
          </note>
          <note>
            Visst är det till viss del en riksdagsfråga. Vi vill t.ex. ha
            nationell finansiering av skolan. Därmed är det en riksdagsfråga.
            Det handlar till stor del om lagstiftningsfrågor, det vill säga
            vad skolan är tillåten eller inte tillåten att göra. Därmed är
            det också en riksdagsfråga.
          </note>
          <note>
            Vi lär inte pedagoger pedagogik utan de lär oss pedagogik. Sedan
            får vi utifrån detta försöka konstruera ett bra politiskt förslag.
          </note>
          <note type="speaker">
            Anf. 92 MAURICIO ROJAS (fp):
          </note>
          <note>
            Fru talman! Det råder inget tvivel om att Sverige brottas med
            mycket stora integrationsproblem. Ofrivillig bostadssegregation,
            utslagning från arbetsmarknaden och utanförskap är en mycket plågsam
            verklighet för alldeles för många svenskar - infödda eller invandrare,
            särskilt för många invandrade svenskar och speciellt för dem som
            kommer från länder utanför Europa.
          </note>
          <note>
            Sociala och ekonomiska problem samt etniska skillnader skapar
            en mycket explosiv kombination.
          </note>
          <note>
            Det är kanske det allvarligaste problemet vi har i
          </note>
          <note>
            Sverige. Det är ett mycket sprängfyllt utanförskap som har uppstått.
            Vi har all anledning, alla partier, hela Sverige, att vara mycket
            bekymrade.
          </note>
          <note>
            Fru talman! Det vi ser i dag har en mycket lång historia bakom
            sig. Den pekar på att det finns viktiga strukturella problem bakom
            det utanförskap som har uppstått. Det finns allvarliga systemfel
            som förklarar det som har inträffat. AMS generaldirektör Anders
            L
          </note>
          <note>
            Johansson påpekade inför arbetsmarknadsutskottet i tisdags att
            efter andra världskriget har vi lämnat varje högkonjunktur med
            fler människor i utanförskap än vid föregående högkonjunktur.
            Det är utomordentligt allvarligt. Dessutom vet vi att utanförskapet
            sedan mitten av 70-talet har gällt fler och fler invandrade svenskar.
            Deras situation har sedan dess successivt försämrats. Detta blev
            särskilt påtagligt under 90-
          </note>
          <note>
            talets kris. Vi kan konstatera att lågkonjunkturen i början av
            90-talet drabbade dubbelt så hårt de invandrade svenskarna än
            de infödda svenskarna. När högkonjunkturen kulminerade i mitten
            av år 2001 kunde man konstatera att invandrade svenskar hade förlorat
            vad gäller sysselsättningsgraden ungefär 20 % i jämförelse med
            läget år 1990. För hela befolkningen var det bara 10 %. Dubbelt
            så mycket för de invandrade svenskarna.
          </note>
          <note>
            Det här gäller inte bara invandrargrupper utan det här är ännu
            tydligare när man tittar på situationen i så kallade segregerade
            förorter. Rosengård i Malmö hade år 1990 en sysselsättningsgrad
            på ungefär 66 %.
          </note>
          <note>
            År 2000 hade den gått ned till ungefär 36 % - från två av tre
            som arbetade till en av tre som arbetade. Det är en fullständig
            katastrof.
          </note>
          <note>
            Det här är verkligen ett misslyckande utan like i svensk politisk
            historia, inte minst efter en mycket lång högkonjunktur. Vi slutar
            högkonjunkturen med ett sådant utanförskap.
          </note>
          <note>
            Men det här är inte allt. Sedan mitten av år 2001
          </note>
          <note>
            har den svenska arbetsmarknaden stagnerat. Vi har faktiskt sett
            att sysselsättningsgraden börjar successivt att minska. Vi kan
            återigen konstatera att mardrömmen börjar för de invandrade svenskarna.
          </note>
          <note>
            På ett år har sysselsättningsgraden bland utländska medborgare
            bosatta i Sverige minskat med 10 %.
          </note>
          <note>
            För hela befolkningen är det bara 0,5 %. För utländska medborgare
            bosatta i Sverige är det 20 gånger mer på ett år. För personer
            som är medborgare i något afrikanskt land handlar det om en minskning
            på 20 %
          </note>
          <note>
            på ett år, 40 gånger mer än för hela befolkningen. Det är en
            fullständig katastrof.
          </note>
          <note>
            Tyvärr ser man ingenting av det här i den budgetproposition som
            regeringen presenterade för inte så länge sedan. Det verkar inte
            finnas någon beredskap, inte ens en aning om att det återigen
            håller på att hända någonting som vi alla borde vara utomordentligt
            bekymrade över.
          </note>
          <note>
            Folkpartiet har presenterat några åtgärder, inte minst jobbgarantin,
            som just syftar till att åtgärda och parera den här fruktansvärda
            utvecklingen. Det är inte det som vi helst skulle önska människor.
            Vi vill att alla får reguljära jobb, men vi säger: Vi kan inte
            låta många segregerade områden falla i det här djupa utanförskapet
            och i den här segregationen.
          </note>
          <note>
            Regeringen borde besinna sig och egentligen sammankalla en nationell
            kriskommission kring det som håller på att hända i våra segregerade
            förorter.
          </note>
          <note>
            Där skulle vi alla kunna samlas. Där skulle vi kunna samla alla
            våra goda idéer, för någonting måste göras här och nu för att
            stoppa en utveckling som om vi inte gör något kommer att drabba
            hela Sverige mycket hårt.
          </note>
          <note>
            Anf. 93 ROSSANA VALERIA D (v)
          </note>
          <note>
            replik:
          </note>
          <note>
            Fru talman! Jag kan hålla med Mauricio Rojas om beskrivningen
            av utanförskapet som många upplever och den arbetslöshet som drabbar
            många bara för att de har invandrarbakgrund. Men det finns något
            som skiljer mig och Mauricio Rojas åt.
          </note>
          <note>
            Jag vet inte om han är allvarlig när han presenterar förslag
            som leder till lönedumpning och hävdar att det på något sätt skulle
            minska utanförskapet. Det har varit en lång debatt under hösten
            kring Folkpartiets och Mauricio Rojas politik, som jag anser bara
            kommer att öka utanförskapet. Man har en politik som utgår från
            människors ovilja att arbeta och människors ovilja att lära sig
            det svenska språket. Där är problemet, Mauricio Rojas. Vi måste
            se de här människorna inte som ovilliga utan som människor som
            vill men inte får.
          </note>
          <note type="speaker">
            Anf. 94 MAURICIO ROJAS (fp) replik:
          </note>
          <note>
            Fru talman! Detta är säkert Rossanas problem, inte mitt. Vi har
            aldrig sett människor på det viset.
          </note>
          <note>
            Det är ett system som har fallerat. Det är vänstern som har regerat,
            och det är ni som bär ansvaret för hur ni har lämnat landet efter
            högkonjunkturen. Kom inte hit och säg något annat!
          </note>
          <note>
            Vad jag säger nu är att vi borde samlas, ta ansvar och samla
            våra goda idéer, för det här är en kris. Jag kan inte se hur arbete
            skulle försämra den situation som vi har. Problemet i våra segregerade
            förorter är, som Rossana mycket väl vet, att många av människorna
            aldrig har kommit in på den svenska arbetsmarknaden. Att börja
            någonstans är oerhört viktigt, inte minst nu när vi ser att karusellen
            som kommer att leda fler människor till utanförskap återigen börjar.
          </note>
          <note>
            Vad har ni för alternativ till den jobbgaranti som vi har föreslagit?
            Vad har ni gjort under högkonjunkturen? Var var ni när det här
            hände?
          </note>
          <note>
            Anf. 95 ROSSANA VALERIA D (v)
          </note>
          <note>
            replik:
          </note>
          <note>
            Fru talman! Mauricio Rojas! Det är fortfarande ett utanförskap
            som ni kommer att underblåsa genom att ni vill skapa jobb men
            inte ha samma villkor som för alla andra. Det är där som det skiljer
            sig mellan
          </note>
          <note>
            Vänsterpartiet och Folkpartiet.
          </note>
          <note>
            Vi vill att alla människor ska ha lika lön för lika arbete, oavsett
            kön eller etnicitet. Det är där vi skiljer oss åt. Mauricio kommer
            att fortsätta att underblåsa det utanförskap som redan finns.
          </note>
          <note type="speaker">
            Anf. 96 MAURICIO ROJAS (fp) replik:
          </note>
          <note>
            Fru talman! Nej, vi vill också att alla människor ska ha goda
            jobb. Men vi säger: Om de inte finns är det vårt ansvar att skapa
            sysselsättning. För det värsta är bidragsberoendet. Det värsta
            är att växa upp med en mamma och pappa som aldrig har något jobb
            att gå till. Varför skulle det vara så dåligt att till exempel
            ge varje lärare en assistent? Det handlar om människor som egentligen
            aldrig har kommit in i Sverige.
          </note>
          <note>
            Vad skulle det vara för problem med att börja så?
          </note>
          <note>
            Ni börjar aldrig. Vi vill börja.
          </note>
          <note type="speaker">
            Anf. 97 KALLE LARSSON (v) replik:
          </note>
          <note>
            Fru talman! Det är en omfattande problembeskrivning som Mauricio
            Rojas ger uttryck för. I stora stycken är det den som Vänstern
            många gånger har upprepat. Det är ett språkbruk som Rojas och
            Folkpartiet och andra högermän nu har övertagit.
          </note>
          <note>
            Men de lösningar som Rojas står för, som Folkpartiet och Moderaterna
            står för, är de gamla klassiska. Ibland är de kanske dessutom
            kryddade med nyliberalism. Det Rojas vill göra är nämligen att
            till de stora företagens tjänst ställa en rad, en armé, av människor
            som tvingas ta jobb under kollektivavtal. På det sättet bryter
            man ned den svenska arbetarrörelsen och ger mer åt dem som under
            årtionden har tjänat på utanförskap och arbetslöshet: de stora
            företagen.
          </note>
          <note>
            Vi vänder på problemformuleringen och ställer krav på dem som
            faktiskt bär ansvaret. Vi kräver mångfaldsplaner på alla arbetsplatser,
            offentliga och privata, som har fler än 25 anställda. Det är att
            rikta kraven mot dem som faktiskt kan uppfylla dem. Vad säger
            Mauricio Rojas och Folkpartiet om ett sådant krav?
          </note>
          <note type="speaker">
            Anf. 98 MAURICIO ROJAS (fp) replik:
          </note>
          <note>
            Fru talman! Kalle Larsson! När jag skrev I ensamhetens labyrint
            1993 hade jag faktiskt ingen aning om de här sakerna, och ni har
            inte sagt så mycket om segregationsproblematiken.
          </note>
          <note>
            Kom inte med att vi tog över vad ni har sagt! Kom inte med att
            vi vaknade i dag! Det är andra som har vaknat, ganska sent.
          </note>
          <note>
            Vi vill inte alls göra det du säger. Vi har pratat om samhällsnyttig
            sysselsättning, om att ge skolfolket assistenter, om att ge äldrevården
            bättre villkor genom att ge detta till människor som vill göra
            någonting i Sverige. Vi har aldrig tänkt att det ska bli ett slags
            underklass som ska ställas till stora företags förfogande. Varför
            driver Kalle den retoriken?
          </note>
          <note>
            Kan vi inte samla oss kring att göra någonting gemensamt som
            skulle hjälpa den svenska skolan, den svenska vården och inte
            minst de människor som lever i utanförskap? Är det så svårt att
            göra det? Eller måste retoriken stå över allting?
          </note>
          <note type="speaker">
            Anf. 99 KALLE LARSSON (v) replik:
          </note>
          <note>
            Fru talman! Jag tror att Mauricio Rojas själv ska passa sig för
            att låta retoriken ta överhanden. Mauricio har en fråga att besvara:
          </note>
          <note>
            Varför motsätter sig Folkpartiet att det ska införas mångfaldsplaner
            på alla företag, privata och offentliga, med fler än 25 anställda?
            Vad skulle problemet vara med att säga till de arbetsgivare som
            i dag diskriminerar: Ni har inte rätt att diskriminera! Ni måste
            ta fram en plan för hur människor som i dag befinner sig i utanförskap
            ska få en plats, ett arbete, på just ert företag! Vad är problemet,
            Mauricio Rojas, med att faktiskt ställa krav på arbetsgivarna,
            de som kan uppfylla målet att ge arbete åt alla?
          </note>
          <note type="speaker">
            Anf. 100 MAURICIO ROJAS (fp) replik:
          </note>
          <note>
            Fru talman! Kalle Larsson tror mycket på planer, planekonomier
            och liknande saker; det vet vi. Vi vill egentligen ha en mycket
            starkare diskrimineringslagstiftning. Jag skulle kunna se framför
            mig att vi ändrar påföljden för diskriminering så att den blir
            mycket starkare. Det skulle ha en mycket större effekt än det
            som Kalle Larsson säger. Men Kalle Larsson vet mycket väl att
            vi inte kan fixa det här på en minut eller en sekund - diskrimineringslagstiftningen
            har verkat under mycket lång tid. Därför behöver vi här och nu
            parera den katastrofala utvecklingen, och det är vad vi vill göra.
            Kalle Larsson har ingen lösning.
          </note>
          <note>
            Anf. 101 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Det är lätt att instämma i Mauricio
          </note>
          <note>
            Rojas problembeskrivning av den explosionsartade situation som
            utanförskapet leder in oss i. Problemet är bara de förslag på
            lösningar som presenteras av
          </note>
          <note>
            Mauricio och Folkpartiet i valrörelsen.
          </note>
          <note>
            I stället för att ställa krav på det samhälle som skapar utanförskapet
            ställer man alla krav på dem som befinner sig utanför. Man pratar
            om jobbgaranti.
          </note>
          <note>
            Man pratar om språkkrav. Det gick rätt bra. Det slog an de underliggande
            främlingsfientliga strömningarna. Grattis, Folkpartiet, till den
            här valframgången!
          </note>
          <note>
            Men om vi nu ska samlas för att lösa den explosionsartade situationen
            finns det en fråga som är väldigt intressant: Har ni lust att
            ge upp de där kraven, som i sig är explosionsartade, som i sig
            leder till ett ökat utanförskap, för att på allvar ställa kraven
            på dem som behöver krav på sig, nämligen alla, inklusive arbetsgivare
            och politiker, i samhället som skapar utanförskap? Är ni beredda
            att ge upp de populistiska förslagen för ett verkligt brytande
            av utanförskapet?
          </note>
          <note type="speaker">
            Anf. 102 MAURICIO ROJAS (fp) replik:
          </note>
          <note>
            Fru talman! Jag måste påpeka att Gustav Fridolin också har ansvaret
            för den katastrof som har inträffat.
          </note>
          <note>
            Ni regerade också, tillsammans med Socialdemokraterna och Vänstern,
            och ni fortsätter att göra det direkt eller indirekt. Ni borde
            stå till svars. Vi har försökt komma med lösningar för att parera
            den katastrofala utveckling som ni bär ansvaret för.
          </note>
          <note>
            Vi ställer inte alla krav på några få eller på somliga. Det är
            framför allt myndigheter, politiker och alla vi i samhället som
            måste samla oss för att parera den här utvecklingen. När vi talar
            om jobbgaranti talar vi om något som kommer att kosta kommunerna,
            politikerna och alla andra jättemycket. Om vi skulle lyckas med
            den här politiken kommer vi att sätta upp enorma krav på att verkligen
            skapa en sysselsättning som kan öppna vägen in i det svenska samhället.
            Det ska vara krav på alla - inte bara på några.
          </note>
          <note>
            Anf. 103 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Det är sant att vi har ett ansvar. I det samarbete
            vi har haft med Socialdemokraterna och
          </note>
          <note>
            Vänsterpartiet har vi lyckats få några få förbättringar.
          </note>
          <note>
            Lokala diskrimineringsombudsmän är en väldigt viktig sak. Men
            det är svårt att baxa socialdemokratin framför sig. I det arbetet
            behöver man hjälp, inte bara från dem som finns i ett formellt
            samarbete. Den hjälpen kunde vi förr, traditionellt, ha fått från
            Folkpartiet - till exempel när det gällde mångfaldsplaner.
          </note>
          <note>
            Nu är det borta. Alla krav ställs på dem som redan är utanför
            och inga på dem som skapar utanförskapet.
          </note>
          <note type="speaker">
            Anf. 104 MAURICIO ROJAS (fp) replik:
          </note>
          <note>
            Fru talman! Gustav Fridolin får min hjälp. Men budgetförslagen
            har ni också ansvaret för. Var finns det en enda mening som ger
            åtminstone intrycket att ni har fattat vad som håller på att hända
            i landet? Det är Gustav Fridolins ansvar. Det är ert ansvar i
            vänstern. Det är allas ansvar, ni har missat det här. Ni har ingen
            politik. Ni har ingen lösning. Ni står tomhänta i dag. Det är
            antagligen därför ni måste prata om andra saker.
          </note>
          <note type="speaker">
            Anf. 105 STEFAN ATTEFALL (kd):
          </note>
          <note>
            Fru talman! Ni vet alla hur en paté ser ut: en jämn, ofta gråaktig,
            synnerligen tuggvänlig, skivad tingest, ofta tillkommen i en matberedare
            som massakrerat råvarorna och blandat dem till en homogen blandning.
            Ibland är den välsmakande i sig men ofta smaklös så att det krävs
            en stark sås för att få den aptitlig.
          </note>
          <note>
            Somliga tänker sig integration på det sättet. De råvaror som
            ska integreras smälter helt in i den svenska blandningen. Det
            kan snarare kallas assimilation än integration.
          </note>
          <note>
            Jämför det här med en rejäl kött- och grönsaksgryta. Under kokningen
            tar kött- och grönsaksbitarna smak av varandra, men behåller trots
            det sin individualitet. Vi kristdemokrater förespråkar givetvis
            integration enligt köttgrytemodellen; en härlig blandning med
            svenska grundkryddning.
          </note>
          <note>
            Fru talman! Ett samhälle med människor från olika kulturer och
            nationaliteter är ett rikare samhälle.
          </note>
          <note>
            Mångfald berikar. Men mångfald måste vila på en värdegrund, och
            en sådan värdegrund blir som kittet som håller ihop mosaiken.
            En mosaik är vacker just för att de olika färgerna kompletterar
            varandra sida vid sida sammanhållna av ett gemensamt kitt. Utan
            detta sammanhållande kitt skulle bitarna falla sönder.
          </note>
          <note>
            För att stimulera diskussionen om de värden som är grunden för
            demokrati, mänskliga rättigheter och ett mångfaldens samhälle
            har vi kristdemokrater länge krävt att en värdekommission inrättas.
            En värdekommission enligt norsk modell skulle kunna bidra till
            ett ökat åsiktsutbyte om värderingar mellan svenskar och invandrare,
            mellan olika generationer och mellan stad och land. En värdekommission
            skulle kunna spela en viktig roll i det långsiktiga arbetet med
            att följa upp den viktiga lag mot diskriminering i arbetslivet
            som vi har i dag.
          </note>
          <note>
            Alla känner vi människor med utländska efternamn som blivit förbigångna
            när de sökt jobb. Alla har vi märkt hur många av Stockholms taxichaufförer
            som har en akademisk utbildning som tydligen inte är värd någonting
            på den svenska arbetsmarknaden.
          </note>
          <note>
            Visst förekommer det ren och skär diskriminering i
          </note>
          <note>
            Sverige - trots våra lagar. Självklart ska vi bekämpa detta varhelst
            det dyker upp, men det räcker inte med lagar. I grunden handlar
            det om värderingar, attityder.
          </note>
          <note>
            I grunden handlar det om vilken människosyn man har.
          </note>
          <note>
            Fru talman! Om vi någonsin ska kunna bli ett integrationens mönsterland
            tror jag att det finns tre misslyckanden inom integrationspolitiken
            som måste rättas till.
          </note>
          <note>
            Det första misslyckandet är bemötandet av asylsökande. De som
            kommer hit måste få snabbare besked om de får stanna eller inte.
            Den långa, passiva väntan bryter sönder människor och vaggar in
            dem i bidragsberoende.
          </note>
          <note>
            Den totala genomsnittliga handläggningstiden för grundärenden
            var 226 dagar under 2001. Det är 28
          </note>
          <note>
            dagar mer än under det föregående året. Knappt hälften av ärendena
            avgjordes inom verksamhetsmålet 6
          </note>
          <note>
            månader. Därtill kommer all den tid som överklaganden medför.
            Det kan sammantaget ta ett par år att få sitt ärende avgjort.
            Riksdagens revisorer har också riktat kritik mot de långa handläggningstiderna.
          </note>
          <note>
            Det andra misslyckandet är den höga arbetslösheten bland invandrare.
            Arbetslösheten är avsevärt högre bland invandrare än bland infödda
            svenskar. I
          </note>
          <note>
            går, när jag förberedde denna debatt, lyssnade jag på
          </note>
          <note>
            TV 4, som meddelade att arbetslösheten nu stiger bland invandrare
            med akademisk utbildning, de som borde ha de bästa förutsättningarna.
          </note>
          <note>
            Jag vill i det sammanhanget påminna om en mening i Göran Perssons
            allra första regeringsförklaring, den 22 mars 1996: "Det är av
            särskild vikt att kampen mot arbetslösheten bland invandrare ges
            förtur", sade han då. Av detta har vi inte sett mycket. I valrörelsen
            meddelade statsministern att vi "klarat jobben" och att det nu
            är dags att fokusera på invandrares möjligheter till jobb. Men
            det ville han ju redan 1996. Det är dags att ställa krav på de
            regeringar vi har haft under gångna år, och även på stödpartierna
            Vänsterpartiet och Miljöpartiet. Ni har ansvaret för politiken.
            Ta det ansvaret.
          </note>
          <note>
            Att få en ingång till arbetslivet och tillgång till alla de sociala
            kontakter som en arbetsplats erbjuder är avgörande för hela integrationspolitiken.
          </note>
          <note>
            Det tredje misslyckandet handlar om vår syn på flyktingar och
            invandrare. Från myndigheternas sida finns ett omhändertagandeperspektiv.
            Det är kort sagt för mycket av socialpolitik och för lite av näringsoch
            arbetsmarknadspolitik. Vi ser i första hand flyktingen som ett
            problem som vi ska ta hand om - trots att det handlar om aktiva,
            företagsamma människor som tagit sig upp från en miljö långt härifrån
            och flytt till Sverige långt uppe i kalla Norden. Sverige är ett
            av de länder i den industrialiserade världen där det är svårast
            för invandrare att få jobb. Vi måste vända perspektivet och se
            invandrare som den resurs de verkligen är.
          </note>
          <note>
            Jag har pratat om vikten av värderingarna för en fungerande integrationspolitik.
            Jag har pratat om handläggningstiderna. Jag har pratat om jobben
            och om omhändertagandeperspektivet. Det är områden som vi måste
            angripa om vi ska lösa de här problemen.
          </note>
          <note>
            Symtomatiskt i detta är då att det statsråd som är ansvarigt
            för de här frågorna, Mona Sahlin, flyttas från Näringsdepartementet,
            där näringspolitik och arbetsmarknadspolitik finns, till Justitiedepartementet,
            utan eget ansvar, utan egna muskler att uträtta någonting. Det
            här är symtomatiskt, helt enkelt, för den svenska integrationspolitiken
            - mycket prat, lite handling. Vi ställer faktiskt krav på den
            sittande majoriteten med stödpartier. Nu är det dags för handling.
          </note>
          <note type="speaker">
            Anf. 106 KALLE LARSSON (v):
          </note>
          <note>
            Fru talman! På några områden har det i Sverige varit tabu att
            öppet diskutera problem och säga som det är. En liten elit vita,
            medelålders män med makt och höga inkomster lever i Sverige mycket
            väl medan majoriteten av befolkningen på olika sätt drabbas av
            diskriminering, underordning och sämre villkor.
          </note>
          <note>
            Nu är det dags att maktens privilegier bryts och att samhället
            i grunden förändras. Vänsterpartiets mål är ett samhälle där varje
            man och kvinna kan försörja sig själv genom sitt arbete, påverka
            sin livssituation, hysa en berättigad tilltro till samhället och
            dess institutioner och känna hopp inför framtiden. Invandrare
            är fullvärdiga människor, och alla i det här landet ska ha samma
            rättigheter och skyldigheter. Det är den enda rimliga utgångspunkten
            för ett antirasistiskt parti.
          </note>
          <note>
            Det är också dags att ställa krav. Vi vill att alla människor,
            även invandrare, män och kvinnor, ska kunna ställa krav på rimliga
            löner och goda villkor på arbetsplatsen. Därför vill vi stärka,
            inte försvaga, arbetsrätten. Vi vill att invandrare och infödda
            svenskar tillsammans ska kunna ställa krav på en social bostadspolitik
            som bryter segregationen. Därför vill vi bygga 40 000 nya lägenheter
            per år varav minst
          </note>
          <note>
            20 000 hyresrätter med hyror som vanligt folk har råd med.
          </note>
          <note>
            Vi kräver mångfaldsplaner på företagen och skärpt lagstiftning
            mot etnisk diskriminering. Vi kräver helt enkelt varje människas
            rätt och värdighet.
          </note>
          <note>
            Fru talman! Om man sover med björnen så får man loppor. Så lyder
            ett gammalt ryskt ordspråk.
          </note>
          <note>
            Folkpartiets agerande i valrörelsen och därefter är ett utmärkt
            exempel på detta. Det kliar, Mauricio Rojas.
          </note>
          <note>
            Det kliar, Erik Ullenhag, och det kliar, Nyamko Sabuni.
          </note>
          <note>
            Jag hävdar att Folkpartiet är det etablerade svenska parti som
            på senare tid gjort enskilt mest för att introducera rasistiska
            och främlingsfientliga partiers frågor i den svenska debatten.
            Först legitimerade
          </note>
          <note>
            Folkpartiet Dansk Folkeparti liksom Sverigedemokraterna genom
            att ge deras företrädare oförtjänt uppmärksamhet. Därefter har
            man helt enkelt tagit över delar av deras politik. Det är ingen
            slump att båda dessa partier i dag jublar över Folkpartiets nya
            linje. Folkpartiets förslag gynnar oss såväl kortsiktigt som långsiktigt,
            som en ledande sverigedemokrat uttryckte det.
          </note>
          <note>
            Vi minns ju hur det var sist det begav sig. När Ny demokrati
            gick till val på en främlingsfientlig och insinuant dagordning
            ledde det till betydligt större problem än att de tog plats i
            riksdagen. De lyckades vrida hela samhällsklimatet i mer främlingsfientlig
            riktning. Deras grundlösa påståenden och misstänkliggöranden av
            invandrare och flyktingar kom att utgöra utgångspunkten för debatten
            i samhället. Såväl våldsbrott som diskriminering blev än större
            problem, och flyktingpolitiken hårdnade.
          </note>
          <note>
            Fru talman! Nu är det Folkpartiets tur att spela ut the racecard
            genom att påstå sig vilja ställa krav på invandrare. Därmed säger
            man underförstått att invandrare skulle leva i någon sorts kravlös
            tillvaro med bidrag och privilegier. Vi känner också igen Ny demokratis
            retorik nästan ordagrant i de annonser som Folkpartiet gick ut
            med: På några områden har det i Sverige varit tabu att öppet diskutera
            problem och säga som det är.
          </note>
          <note>
            Det är för det första helt fel och för det andra en nästan exakt
            reproduktion av de rasistiska partiernas mytbildning.
          </note>
          <note>
            Folkpartiets konkreta förslag, ackompanjerat av de flesta högerpartier,
            om hur slagordet "arbete i stället för bidrag" ska förverkligas
            talar också sitt tydliga språk. Man vill nå målet genom att erbjuda
            människor lön under kollektivavtal. Det är ett klassiskt grepp
            för att undergräva arbetsrätten för alla arbetande. De som förlorar
            mest är de som har det svårast på arbetsmarknaden, många gånger
            just invandrare. Högerns förslag om arbetskraftsimport, ett förslag
            som skapar ett skrämt och hunsat låglöneproletariat, skulle vara
            ett mycket effektivt sätt att cementera segregationen och öka
            rasismen i samhället.
          </note>
          <note>
            Fru talman! Vi förlåter dem inte, för de vet precis vad det är
            de gör. När de själva har avslöjats med en politik som gör de
            rika rikare, förstärker kvinnors underordning och ger mer makt
            åt de redan maktfullkomliga, när de ertappas med fingrarna djupt
            nedkörda i kakburken agerar de som små barn ibland gör.
          </note>
          <note>
            De säger: Det var inte jag. Det var han, han där borta som inte
            ens vill lära sig svenska.
          </note>
          <note>
            Men vi har sett er, och vi har sett brödsmulorna på era fingrar.
            Den här gången nöjer vi oss inte med vår del av kakan. Striden
            står om hela bageriet.
          </note>
          <note type="speaker">
            Anf. 107 STEFAN ATTEFALL (kd) replik:
          </note>
          <note>
            Fru talman! Det är intressant att höra Kalle Larssons retoriska
            svada. Det är en kanonad av angrepp på framför allt Folkpartiet.
            Det får ni reda upp själva i en debatt mellan er.
          </note>
          <note>
            Men det finns ingenting av ödmjukhet inför det ansvar som Kalle
            Larsson och Vänsterpartiet har. De har samarbetat med socialdemokratin
            under många år, och utvecklingen och situationen ser ut som de
            gör. Mona Sahlin brukar åtminstone säga att hon har misslyckats,
            men Kalle Larsson bara går på som om han fortfarande var utan
            ansvar.
          </note>
          <note>
            Det enda förslag han har kommit med, inte i anförandet men i
            replikskiften, är mångfaldsplaner, det vill säga fler byråkratiska
            verktyg. Vi har jämställdhetsplaner mot bristen på jämställdhet,
            men inte ens regeringen förmår ju att leva upp till sina egna
            jämställdhetsplaner. Man tror att fler planer är lösningen när
            det i stället handlar om hyvla ned trösklar och skapa utrymme
            för människor att komma in i arbete och göra någonting åt de verkliga
            problemen. Kalle
          </note>
          <note>
            Larsson går bara på med agitatorisk svada och utan något som
            helst erkännande av sitt eget personliga och sitt partis ansvar
            för den rådande situationen. När ska Kalle Larsson börja ta ansvar?
          </note>
          <note type="speaker">
            Anf. 108 KALLE LARSSON (v) replik:
          </note>
          <note>
            Fru talman! Ett parti som förra valet hade 12 %
          </note>
          <note>
            och nu lite drygt 8 % av rösterna bär förstås inte ensamt ansvaret
            för den politik som förs. Men visst är svensk integrationspolitik
            i dag ett stort misslyckande. Det har jag sagt i ett antal av
            de debatter som har bedrivits i kammaren under den senaste mandatperioden,
            och jag säger det gärna igen.
          </note>
          <note>
            Men skillnaden mellan mig och Stefan Attefall är ju möjligheten
            att förändra detta och inte bara lita på att detta löser sig bara
            vi är goda och villiga kristdemokrater och tror på marknadsekonomin
            i största allmänhet. Vi måste faktiskt också lägga fram konkreta
            förslag. Mångfaldsplaner på alla arbetsplatser med fler än 25
            anställda är ett förslag som vi har lagt fram. Kristdemokraterna
            har röstat emot det. Förslag om att öka möjligheterna att ta tillbaka
            serveringstillstånd för den som döms för olaga diskriminering
            är ett annat. Kristdemokraterna har röstat emot det.
          </note>
          <note>
            Varje gång vi har agerat för att stärka arbetsrätten, de arbetandes
            möjligheter oavsett etiskt ursprung, har
          </note>
          <note>
            Kristdemokraterna gått emot det. Se där! Det är konkreta förslag
            på en mycket bättre politik.
          </note>
          <note type="speaker">
            Anf. 109 STEFAN ATTEFALL (kd) replik:
          </note>
          <note>
            Fru talman! Nu säger Kalle Larsson att han inte ensam kan påverka
            frågan. Men den retorik som
          </note>
          <note>
            Kalle Larsson har tyder på att detta är den viktigaste frågan
            för Vänsterpartiet och Kalle Larsson. Då borde det prägla regeringsförhandlingarna.
            Då borde man säga åt regeringen: Gör så och så, annars samarbetar
            vi inte!
          </note>
          <note>
            Det är en hög retorik, och sedan accepterar man en situation
            som man sedan säger är helt galen och helt fel. Det måste finnas
            en konsekvens mellan retorik och handling, och det måste snart
            börja avkrävas
          </note>
          <note>
            Vänsterpartiet som har fått rulla runt alltför mycket i något
            slags egen liten värld.
          </note>
          <note type="speaker">
            Anf. 110 KALLE LARSSON (v) replik:
          </note>
          <note>
            Fru talman! Vem som rullar i vilken värld kan vi väl lämna därhän
            tills vidare.
          </note>
          <note>
            Jag har gett ett antal konkreta förslag på hur politiken skulle
            kunna förbättras. Det är förslag som
          </note>
          <note>
            Stefan Attefall kommer att få tillfälle att återkomma till också
            under den här mandatperioden. Om han och
          </note>
          <note>
            Kristdemokraterna menar allvar med att man vill göra någonting
            och inte bara klaga på att en del är bättre talare än andra, är
            han mycket välkommen att också stödja de förslagen när de kommer
            upp till debatt i
          </note>
          <note>
            Sveriges riksdag.
          </note>
          <note type="speaker">
            Anf. 111 MAURICIO ROJAS (fp) replik:
          </note>
          <note>
            Fru talman! Kalle Larsson ägnade merparten av sitt anförande
            åt Folkpartiet. Varför gjorde Kalle
          </note>
          <note>
            Larsson det? Ni har ju ett ansvar och regerar tillsammans med
            socialdemokratin. Ni har ingen politik, och det försöker Kalle
            Larsson dölja genom att prata om
          </note>
          <note>
            Folkpartiet och kasta fram den ena galenskapen efter den andra.
          </note>
          <note>
            Jag har beskrivit en katastrof som pågår här och nu i Sverige.
            Vi har lösningar. Vilka lösningar har
          </note>
          <note>
            Kalle Larsson, som är så solidarisk?
          </note>
          <note type="speaker">
            Anf. 112 KALLE LARSSON (v) replik:
          </note>
          <note>
            Fru talman! För det första rätten till arbete, bostad och utbildning
            åt alla oavsett etniskt ursprung och inga särlösningar för invandrare,
            ingen import av billig arbetskraft från andra länder möjlig att
            kasta ut efter behag när arbetsgivarna inte längre vill ha dem
            på sitt eget hemlands territorium. Detta är det första.
          </note>
          <note>
            Där vet vi att Folkpartiet återigen säger nej.
          </note>
          <note>
            Jag ägnade huvuddelen av mitt anförande åt Folkpartiet därför
            att det nu är dags att avslöja när etablerade politiska partier
            övertar problemformuleringar som jag trodde hörde till de främlingsfientligas
            agenda. Jag säger inte att ni är ett främlingsfientligt parti,
            absolut inte, men jag säger att vi kommer att bevaka er och er
            politik under den här mandatperioden, och långt därefter är jag
            rädd, för att se de tillfällen när ni kraftfullt ifrågasätter
            att människor ska behandlas lika oavsett etniskt ursprung. Det
            ska vara språktest både för dig och för mig eller inga språktest
            alls.
          </note>
          <note type="speaker">
            Anf. 113 MAURICIO ROJAS (fp) replik:
          </note>
          <note>
            Fru talman! Vad Kalle Larsson nu säger är helt enkelt att man
            inte har någon politik. Ni har inga förslag för att lösa en pågående
            nationell kris som inträffar just i dag i Sverige. Kalle Larsson
            har bara ord. Det är tyvärr ganska typiskt för Vänstern.
          </note>
          <note type="speaker">
            Anf. 114 KALLE LARSSON (v) replik:
          </note>
          <note>
            Fru talman! Förslag nr 1: mångfaldsplaner på alla företag.
          </note>
          <note>
            Förslag nr 2: hårdare lagstiftning mot diskriminering.
          </note>
          <note>
            Förslag nr 3: att se till att den som i dag fälls för olaga diskriminering
            fråntas sitt serveringstillstånd.
          </note>
          <note>
            Förslag nr 4: rätt för alla att arbeta heltid.
          </note>
          <note>
            Förslag nr 5. Hur länge vill Mauricio Rojas att jag ska fortsätta?
            Jag har lämnat förslagen i mitt huvudanförande här i kammaren,
            och jag kan gärna göra det också i många andra sammanhang, men
            Mauricio
          </note>
          <note>
            Rojas ska inte säga att jag sysslar med tom retorik, när han
            inte ens lyssnar på de förslag som jag har avlämnat.
          </note>
          <note type="speaker">
            Anf. 115 ERIK ULLENHAG (fp) replik:
          </note>
          <note>
            Fru talman! Det vore väldigt klädsamt om Kalle
          </note>
          <note>
            Larsson åtminstone kunde bemöda sig om att läsa
          </note>
          <note>
            Folkpartiets motion innan han går upp i talarstolen.
          </note>
          <note>
            Den jobb- och utvecklingsgaranti som vi talar om rör alla. Det
            är ingen särlösning.
          </note>
          <note>
            Jag satt häromdagen här på riksdagshuset med en syriansk läkare
            som skulle kastas ut förra onsdagen.
          </note>
          <note>
            Han jobbade i Sverige men skulle inte längre få stanna. När vi
            säger att man ska öppna för arbetskraftsinvandring innebär det
            att den syrianske läkaren skulle få stanna kvar i Sverige och
            jobba här. Kalle Larsson och hans parti vill kasta ut den syrianske
            läkaren.
          </note>
          <note>
            Nu vill fråga Kalle Larsson: Hur kan det vara att vi står upp
            för gömda flyktingar? Vem vill ha en mer generös flyktingpolitik
            när vi säger till den syrianske läkaren att han får stanna? Var
            i detta ligger det en flirt med främlingsfientliga krafter?
          </note>
          <note type="speaker">
            Anf. 116 KALLE LARSSON (v) replik:
          </note>
          <note>
            Fru talman! Det är inte i de förslag som Erik Ullenhag nu ger
            uttryck för som flirten med det främlingsfientliga ligger, men
            låt mig ge det kanske tydligaste exemplet på var den finns. När
            man ställer upp ett språktest som krav för svenskt medborgarskap
            säger man egentligen:
          </note>
          <note>
            Just nu går det tusentals eller kanske tiotusentals människor
            med invandrarbakgrund på Sveriges gator, människor som inte har
            någon lust att lära sig svenska, och vi måste ställa hårdare krav
            på dem för att de ska vilja uppfylla det som vi tycker är rimligt.
          </note>
          <note>
            Kan Erik Ullenhag säga mig på vilket sätt detta inte skulle vara
            att särskilja människor utifrån etnisk bakgrund? Kan han tala
            om för mig varför ni inte lägger fram förslag bara för att förbättra
            dessa människors möjligheter att lära sig svenska utan i stället
            gör det omvända: ställer krav på den som kommer från ett annat
            land att lära sig svenska för att få bli medborgare. Demokratin
            i det här landet är grundad på dina kunskaper i svenska, och vi
            ska dessutom göra det svårt för dig att lära dig svenska.
          </note>
          <note type="speaker">
            Anf. 117 ERIK ULLENHAG (fp) replik:
          </note>
          <note>
            Fru talman! Kalle Larsson vet mycket väl att det finns en en
            rad åtgärder i Folkpartiets program som handlar om just detta:
            kortare handläggningstider för asylsökande, förändrad sfi-undervisning,
            extra satsningar på skolor i utsatta områden och dessutom en mer
            generös flyktingpolitik. Vad vi står upp för är att svenska språket
            och arbete är nycklarna till att komma in i det svenska samhället.
          </note>
          <note>
            Man kan över huvud taget inte hävda att det skulle vara en flirt
            med främlingsfientliga krafter när vi säger att vi vill ta emot
            fler människor i Sverige och inte sluta Sverige på det sätt som
            Vänsterpartiet ansvarar för. Det är för mig helt orimligt. Kärnan
            i främlingsfientligheten är väl ändå en vilja att stänga gränserna.
          </note>
          <note type="speaker">
            Anf. 118 KALLE LARSSON (v) replik:
          </note>
          <note>
            Fru talman! Kärnan i ett parti som representerar överklassen
            är en vilja att försämra möjligheterna för arbetande människor
            att tillgodose sina intressen. Där kommer min kritik mot övriga
            förslag från Folkpartiet, som kanske inte i första hand när det
            gäller lön under kollektivavtal är främlingsfientliga utan arbetarfientliga.
          </note>
          <note>
            Jag noterade också att jag egentligen inte fick något svar. Jag
            ser fram emot debatter som kommer här i kammaren mellan mig och
            vilken folkpartist som helst om vad det egentligen innebär att
            stå upp för alla människors lika värde och att inte bara kortsiktigt
            hoppas på att få fler röster i ett val.
          </note>
          <note type="speaker">
            Anf. 119 NYAMKO SABUNI (fp) replik:
          </note>
          <note>
            Fru talman! Som Erik Ullenhag tidigare sade vore det skönt om
            Kalle Larsson verkligen ville granska
          </note>
          <note>
            Folkpartiets förslag, vilket denne inte har gjort. Han lade fram
            ett antal förslag till Mauricio Rojas, och de flesta handlade
            om hur vi ska bekämpa diskrimineringen. Kalle Larsson satt i riksdagen
            under den förra mandatperioden. Hur kommer det sig att jag som
            inte satt i riksdagen vet att vi har en lag som ställer krav på
            alla arbetsgivare med fler än tio anställda att upprätta en mångfaldsplan,
            medan han inte känner till den?
          </note>
          <note>
            Jag vill också ställa en annan fråga. Kalle Larsson har sagt
            att han vill att alla människor ska ha ett arbete och helst ett
            arbete som man är utbildad för. Vi har sagt att det innan det
            målet nås ska finnas en arbetsgaranti för alla långtidsarbetslösa.
            Ni har tillsammans med regeringen sagt att det för att människor
            ska få arbete ska finnas flera handläggare på arbetsförmedlingarna,
            men vad har ni egentligen för politik för att skapa de jobb som
            invandrarna ska få?
          </note>
          <note>
            Problemet med att invandrare inte kommer in på arbetsmarknaden
            är att det finns för få jobb och att de måste konkurrera med etniska
            svenskar, som tyvärr i det här fallet går före.
          </note>
          <note type="speaker">
            Anf. 120 KALLE LARSSON (v) replik:
          </note>
          <note>
            Fru talman! Eftersom riksdagen gång på gång med Folkpartiets
            medverkan och med hänvisning till att vårt krav inte är passande
            avslår våra motioner om mångfaldsplaner på alla arbetsplatser,
            kan man väl knappast tänka sig att det i dag finns en existerande
            lag. Då hade man förstås hänvisat till denna. Det är alldeles
            riktigt att det finns en rekommendation, men det som vi säger
            är: Låt oss lagstifta om det, och låt oss införa sanktioner mot
            de företag som inte följer lagen. Låt oss rikta kraven mot dem
            som faktiskt har möjligheter att uppfylla kravet på rätt till
            arbete åt alla.
          </note>
          <note>
            Nyamko Sabuni säger vidare en intressant sak, nämligen att det
            finns för få arbeten, och hon undrar vad vi vill göra åt det.
            Det första som vi vill göra är att faktiskt använda de pengar
            som finns i det svenska samhället för att se till att rätten till
            arbete garanteras alla. I dag går vinsterna i den svenska exportindustrin,
            som faktiskt är högre än de har varit sedan 1870-talet, rakt ned
            i fickorna på de intressegrupper som Nyamko Sabunis parti företräder.
            Låt oss i stället använda de pengarna för att skapa arbete åt
            alla och inte säga att människor ska ha olika lön beroende på
            om de har tvingats ut i utanförskap eller inte.
          </note>
          <note type="speaker">
            Anf. 121 NYAMKO SABUNI (fp) replik:
          </note>
          <note>
            Fru talman! Kan inte Kalle Larsson lägga fram förslag som är
            till för att hjälpa de svaga eller de mindre lyckade som du talar
            om i dag, i stället för att angripa en liten minoritet av rika
            som finns? Jag är inte rik, och de flesta folkpartister är inte
            rika. Vad vill Kalle Larsson göra för att hjälpa de arbetslösa,
            de segregerade och de marginaliserade? Vi vet vad han vill göra
            för att bekämpa de rika, men vad vill han i dag göra för de segregerade?
          </note>
          <note type="speaker">
            Anf. 122 KALLE LARSSON (v) replik:
          </note>
          <note>
            Fru talman! Förslag nr 1: mångfaldsplaner på alla företag med
            fler än 25 anställda.
          </note>
          <note>
            Förslag nr 2: en hårdare lagstiftning mot etnisk diskriminering.
          </note>
          <note>
            Förslag nr 3: en satsning på de utsatta områdena.
          </note>
          <note>
            Förslag nr 4 - där jag än så länge tappar stöd från hela kammaren,
            inklusive socialdemokratin och Miljöpartiet: handlingsplaner riktade
            inte mot de så kallade utsatta områdena utan mot de allra mest
            segregerade områdena i våra storstäders förorter, som Täby,
          </note>
          <note>
            Danderyd, Askim, Limhamn och Östermalm. Deras invånare ska tvingas
            att integreras med vanligt folk.
          </note>
          <note>
            Se där några konkreta förslag!
          </note>
          <note>
            Anf. 123 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Jag håller som bekant med om mycket i det som Kalle
            Larsson säger, framför allt i kritiken mot Folkpartiet. Jag skulle
            dock vilja lyfta den här debatten ytterligare ett snäpp uppåt
            på den ideologiska skalan genom att fråga Kalle Larsson: Vilket
            mål finns vad gäller integrations- och flyktingpolitiken? I Miljöpartiets
            partiprogram finns följande väldigt klart formulerade mål under
            rubriken Fri invandring.
          </note>
          <note>
            Varje mål som är lägre ställt än att vem som helst ska kunna
            flytta vart som helst, bosätta sig, söka arbete och skaffa sig
            en framtid är för oss för lågt ställt. Jag vill fråga vänsterpartisterna:
            Vad är ert mål för politiken?
          </note>
          <note type="speaker">
            Anf. 124 KALLE LARSSON (v) replik:
          </note>
          <note>
            Fru talman! Vårt mål är ingenting annat än detta.
          </note>
          <note>
            Men Miljöpartiet har vid upprepade tillfällen fört fram detta
            som ett dagskrav. Man vill i dag eller möjligen i morgon eller
            nästa vecka införa en fullt ut fri invandring på en arbetsmarknad
            som i så stor utsträckning är kontrollerad av ett fåtal mäktiga
            aktörer bland de transnationella företagen. Det är att säga ja
            till det som Svenskt Näringsliv självfallet förespråkar, nämligen
            arbetskraftsimport snarare än rätten att bosätta sig var man vill.
            Den målsättningen är vi eniga om, och jag tror att på ett filosofiskt
            plan kan väl hela kammaren vara enig om att man faktiskt borde
            få bo där man vill, få ett bra och rikare liv och så vidare.
          </note>
          <note>
            Men är man inte medveten om den konflikt som i dag finns mellan
            arbete och kapital och om att kapitalet skulle utnyttja ett dagskrav
            om fri invandring till att ytterligare stärka sina positioner
            på arbetandes och arbetslösas bekostnad, är jag rädd för att man
            inte förstått så mycket av maktproblematiken på arbetsmarknaden.
          </note>
          <note>
            Anf. 125 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Jag är medveten om de starka aktörer som finns och
            om vikten av att utmana dem, till exempel genom globala och nationella
            spelregler för kapitalet. Men jag är också medveten om att om
            man ska nå fri invandring måste man börja någonstans.
          </note>
          <note>
            Man kan börja med en arbetskraftsinvandring som inte är i enlighet
            med det borgerliga förslag som lagts fram utan i enlighet med
            förslag där var och en åtnjuter samma rättigheter som alla andra
            som arbetar i
          </note>
          <note>
            Sverige. Då kan till exempel den syrianske läkaren få stanna,
            men inga människor som kommer hit ska bli utkastade så snart de
            blir av med sina jobb.
          </note>
          <note type="speaker">
            Anf. 126 KALLE LARSSON (v) replik:
          </note>
          <note>
            Fru talman! Gustav Fridolin säger att man måste börja någonstans,
            och där tror jag, för att ändra tonläget något, att många i kammaren
            faktiskt har ett gemensamt intresse. Till och med Folkpartiet
            brukar tala om detta och har ofta också kraftfullt agerat för
            det, nämligen att verka för en mer generös svensk flyktingpolitik
            där var och en ges möjlighet att stanna och få tilltro till sina
            berättelser. Låt oss börja vid den punkten, och låt oss också
            inse att dagskrav om fri invandring må låta visionärt och bra,
            men i praktiken innebär en förändring i styrkeförhållandena till
            kapitalets fördel.
          </note>
          <note type="speaker">
            Anf. 127 STEN TOLGFORS (m) replik:
          </note>
          <note>
            Fru talman! När de flesta av oss i dag samlas för att diskutera
            samhällets förmodligen största problem och lyfter fram att det
            finns ett antal skolor i Sverige där mellan 40 och 60 % av eleverna
            går ut utan fullständiga grundkunskaper, då svarar Kalle Larsson:
          </note>
          <note>
            Utskänkningstillstånd.
          </note>
          <note>
            När vi berättar att färre invandrade har inkomst än infödda svenskar
            och att de som har inkomst har betydligt lägre inkomst än infödda
            svenskar, då svarar
          </note>
          <note>
            Kalle Larsson med att diskutera att kvotera Östermalm.
          </note>
          <note>
            När vi berättar om att 180 000 barn bor i familjer som är socialbidragsberoende,
            ja, då pratar Kalle
          </note>
          <note>
            Larsson mångfaldsplaner.
          </note>
          <note>
            Vi pratar om jobb, vi pratar om skola och vi pratar om kunskap
            och makt till människor. Kalle Larsson rör sig i politikens absolut
            yttersta utkanter och talar om de förslag som kan ha minst, möjligen
            i bästa fall marginell, effekt.
          </note>
          <note>
            Men det som avgör den sociala situationen är jobb och det är
            kunskap. Vad vill Kalle Larsson göra på de områdena? Då räcker
            det inte med utskänkningstillstånd för femte eller sjätte gången.
          </note>
          <note type="speaker">
            Anf. 128 KALLE LARSSON (v) replik:
          </note>
          <note>
            Fru talman! Förslag nummer 1: En satsning på skolan som motsvarar
            de behov som faktiskt finns.
          </note>
          <note>
            De tre partierna har under föregående mandatperiod tillsammans
            inlett en satsning på skolan som kommer att innebära åtskilliga
            miljarder pengar extra, vilket förstås Moderaterna och Sten Tolgfors
            har avvisat fullständigt.
          </note>
          <note>
            Förslag nummer 2: Låt oss också satsa extra där behoven är som
            störst. Låt oss inse att ungdomar, precis som människor, är olika
            och har olika behov.
          </note>
          <note>
            Låt oss därför faktiskt utveckla storstadssatsningen, inte som
            en lösning på all segregationsproblematik, nej då, men som en
            möjlighet att satsa mer pengar där de verkligen behövs, just för
            skolan i de områden som
          </note>
          <note>
            Sten Tolgfors påstår sig vilja värna.
          </note>
          <note>
            Men låt oss, som förslag nummer 3, också göra det jag nämnde
            som avslutning i mitt anförande.
          </note>
          <note>
            Utmana dem som faktiskt i dag har makten: den ekonomiska elit
            som Sten Tolgfors företräder och den politiska elit som i stor
            utsträckning tar sig privilegier på vanligt folks bekostnad. Om
            vi inte vänder på frågan och säger: Vem ska avstå? så är det svårt
            att också säga: Vem ska få?
          </note>
          <note type="speaker">
            Anf. 129 STEN TOLGFORS (m) replik:
          </note>
          <note>
            Fru talman! Moderaterna har ju under en rad år anvisat mer pengar
            till skolan än vad vänstermajoriteten har gjort, och det kan möjligtvis
            vara något för
          </note>
          <note>
            Kalle Larsson att ta till sig.
          </note>
          <note>
            Låt mig problematisera detta med mångfaldsplaner. Jag tror det
            är farligt att legitimera att något annat än personliga egenskaper
            ska gälla som merit för anställning och att något annat ska redovisas.
            Börjar man använda argumentet ursprung åt ena hållet så kommer
            det att missbrukas åt det andra. Jag invänder starkt emot tron
            att den typen av kvoterings- eller indelningspolitik kan ge någonting
            positivt. Vi ska värna varje människas rätt att bli sedd och behandlad
            som individ, som en människa med sin egen kvalitet
          </note>
          <note>
            - inte mångfald, som är ett politiskt begrepp.
          </note>
          <note type="speaker">
            Anf. 130 KALLE LARSSON (v) replik:
          </note>
          <note>
            Fru talman! Jag har i flera budgetdebatter med moderata företrädare
            just diskuterat varför man inte vill satsa lika mycket pengar
            på skolan som majoriteten har gjort under den här mandatperioden,
            och det är nog likadant fortfarande. Om Moderaterna har ändrat
            sig på den punkten så är det mycket välkommet, men då gör man
            ju det i strid med vad man tidigare har sagt.
          </note>
          <note>
            Jag tror att det är dags att även moderater inser att det i dag
            sker en särskiljning mot etnisk bakgrund, precis på samma sätt
            som det har gjort mot könsmässig bakgrund tidigare. Är man inte
            beredd att säga att man ser könsskillnader i makt och inflytande
            i dag och skillnader i inflytande utifrån etnisk bakgrund, ja
            då har man inte begripit vad man ska göra åt problemet. Då är
            man inte ens i närheten av att ställa de rätta frågorna.
          </note>
          <note type="speaker">
            Anf. 131 KERSTIN LUNDGREN (c):
          </note>
          <note>
            Fru talman! Jag började den här veckan med att som ålderspresident
            öppna det första sammanträdet med de nyvalda fullmäktige i Södertälje
            kommun.
          </note>
          <note>
            Det känns spännande att få avsluta veckan genom att för första
            gången få delta i en debatt här i kammaren.
          </note>
          <note>
            Jag var anmäld under demokratidelen i den här debatten och har
            suttit och lyssnat på integrationsdialogen, som jag naturligtvis,
            inte minst med Södertäljes perspektiv i bakhuvudet, också skulle
            ha deltagit i. Men låt mig säga att det hade varit mer spännande
            att fortsätta det samtal som Mauricio och några andra fört in:
            hur vi formar goda förutsättningar för människor att få arbete
            i vårt land och hur vi skapar goda förutsättningar för företagande
            i Sverige som ger möjligheter för alla människor till arbete och
            som ger möjligheter att få de resurser vi behöver för att klara
            en skola där alla barn får rätt till de kunskaper som den här
            kammaren har beslutat om. Om den debatten har inte minst Kalle
            Larsson varit väldigt tystlåten.
          </note>
          <note>
            Fru talman! Vi lever och verkar i en flernivådemokrati. Som förtroendevalda
            i riksdagen har vi ensamma att stifta lagar, att ange ramen, såväl
            för medborgarna som för övriga demokratiska nivåers verksamhet.
            Jag och Centerpartiet kommer att arbeta hårt för att i denna kammare
            stärka självbestämmandet, för enskilda människor likväl som för
            det lokala självstyret. Vi är övertygade om att mångfaldens samhälle
            bara kan utvecklas om vi i denna kammare ger mångfalden utrymme.
            Ett central- och detaljstyrt samhälle legitimerar en syn där olikheter
            blir felaktigheter i stället för styrkor som gör samhället mer
            spännande och dynamiskt.
          </note>
          <note>
            Den kommunala självstyrelsen ger en möjlighet till mångfald,
            till olika lösningar och till medborgarnas aktiva deltagande i
            utvecklingen av vårt samhälle.
          </note>
          <note>
            När vi i den här kammaren stiftar lagar som ska tolkas inom ramen
            för den kommunala självstyrelsen måste vi också försäkra oss om
            att detta faktiskt blir möjligt. Vi måste forma system där självstyret
            inte tillåts fyllas ut av regler och förordningar tillkomna i
            all välmening av tjänstemän i myndigheter som uttolkar våra beslut,
            regler som växer till en frodig och ogenomtränglig djungel för
            dem som ska förverkliga det kommunala självstyret.
          </note>
          <note>
            I går kunde vi alla ta del av ett antal socialdemokratiska kommunstyrelseordförandes
            syn på hur det kommunala självstyret krymper. Jag och Centern
            delar, till skillnad från statsministern, deras uppfattning. Det
            handlar absolut inte om att, som statsministern uttrycker det,
            man som kommunalråd fick bestämma för lite.
          </note>
          <note>
            Hur kommer det sig att det blir allt svårare att rekrytera förtroendevalda
            ute i kommunerna och att antalet förtroendevalda fortsätter minska,
            helt i strid med de önskemål som inte minst den här kammaren uttalat
            sig om? Hur kommer det sig att alltfler människor anser att makten
            är så långt borta? Vissa hänvisar till EU, andra till de stora
            bolagen. Men låt oss i den här kammaren erkänna det statsministern
            och regeringen uppenbarligen inte vill se, nämligen att urholkningen
            av det kommunala självstyret bidrar till att öka maktlösheten
            i samhället.
          </note>
          <note>
            När inte ens kommunstyrelseordförande upplever att de har makt
            att forma skolan, äldreomsorgen, barnomsorgen eller socialtjänsten
            ute i kommunerna:
          </note>
          <note>
            Hur ska man då som enskild medborgare kunna känna att man har
            makt och kan påverka? Om inte kommunstyrelsens ordförande känner
            sig som annat än en statstjänsteman, hur ska då den enskilde medborgaren
            känna sig? Var finns lockelsen att bli förtroendevald, att delta?
            Vilket utrymme finns kvar för den kommunala självstyrelsen, när
            detaljstyrets lianer tränger sig allt längre ned i vardagen ute
            i våra kommuner, landsting och regioner?
          </note>
          <note>
            Det är välkommet att socialdemokratiska kommunpolitiker nu säger
            ifrån, men låt oss inte förledas att tro att detta bara är ännu
            ett uppror inom socialdemokratin. Det här är en verklighet som
            upplevs över alla partigränser och långt utanför kommunalrådens
            korridorer.
          </note>
          <note>
            Icke desto mindre är det bra att den socialdemokratiske kommunstyrelsordföranden
            nu vågar säga ifrån så tydligt. Det finns all anledning att befara
            att den nycentralism som präglat den gångna mandatperioden även
            blir synlig under de kommande åren.
          </note>
          <note>
            Fru talman! Det kommunala självstyret får inte bli en kuliss.
            Menar vi allvar och följer grundlagens mening att folkstyret förverkligas
            genom bland annat kommunalt självstyre, då måste vi ta de många
            entydiga beskeden från den kommunala nivån som en tydlig signal
            till handling. Om den utveckling som ägt rum under 90-talet får
            fortsätta utan att vi i denna kammare agerar lägger vi samtidigt
            krokben för den deltagande demokratin.
          </note>
          <note>
            Den mandatperiod som nu har tagit sin början är fylld av spännande
            utmaningar. Låt oss ta vara på dem och göra det på ett sätt som
            inte öppnar för en löfteskarusell där vi lovar guld och gröna
            skogar på någon annans bekostnad. Låt oss i denna kammare bli
            det kommunala självstyrets goda bundsförvant i samspel med övriga
            direktvalda församlingar i vår flernivådemokrati.
          </note>
          <note type="speaker">
            Anf. 132 GUSTAV FRIDOLIN (mp):
          </note>
          <note>
            Fru talman! Låt mig få bjuda på en något annorlunda ansats och
            ge en historisk bild.
          </note>
          <note>
            Sömnen störs av att någon krossar skyltfönstren i den ekipering
            som du har förestått i decennier. Du hör skrik medan du hafsar
            på dig lite kläder och sakta smyger ned för trappan. Du ser dem
            och du ser vad de gör, dina tidigare grannar och kunder - vissa
            i den bruna partiuniformen, andra utan. Draperierna till provrummen
            sätts i lågor. Kläderna - ditt levebröd -
          </note>
          <note>
            slängs ut i eldhärdar utanför fönstren.
          </note>
          <note>
            När du äntligen vågar dig ut på gatan nästa morgon och när pöbeln
            äntligen har dragit sig tillbaka ser du hur samma behandling drabbat
            flera andra köpmän, 7 500 över hela landet. Din synagoga är nedbränd
            till grunden liksom 190 andra. Du skattar dig ändå lycklig över
            att inte vara en av de 30 000 över hela landet som samma natt
            sänts till koncentrationsläger eller en av dem som mördats. Gatan
            är fylld av små, små glasskärvor från de krossade fönstren. De
            ser ut som kristaller. Så berättar en judisk köpman som var med
            under kristallnatten.
          </note>
          <note>
            I morgon är det 64 år sedan kristtallnatten startade en terrorvåg
            mot judar, romer, homosexuella och oliktänkande över hela Tyskland.
            I morgon anordnas demonstrationer över hela Europa till minne
            av kristallnatten, men också för att varna för att historien kan
            upprepa sig. Den historiska bild som jag försökte att förmedla
            kan alltför lätt kompletteras med nutida bilder.
          </note>
          <note>
            I Helsingborg är läget spänt inför den 9 november.
          </note>
          <note>
            Under flera månader har trakasserierna från rasister pågått mot
            bland annat RFSL:s lokaler. Dörrvakter har misshandlats och attiraljer
            utanför lokalen har vandaliserats.
          </note>
          <note>
            Vid kommunfullmäktiges första möte för ett par dagar sedan anordnades
            en samling mot det rasistiska partiet Sverigedemokraterna som
            tagit plats i fullmäktige. Men den möttes av en militärt disciplinerad
            motdemonstration med sverigedemokratiska anhängare som sjöng nationalsången
            för full hals - några i den klassiska brunskjortan, andra utan.
          </note>
          <note>
            Fru talman! När flera debattörer uttalar sig låter det nästan
            som om landets stora stötesten skulle vara påstådda problem med
            invandrare. Så är det naturligtvis inte. Det verkligt stora problemet
            är det personer med utländsk bakgrund som har. Under hela valrörelsen
            träffade jag människor som var rädda och skrämda, men också arga
            och förbannade därför att rasismen fortfarande har Sverige i sina
            klor.
          </note>
          <note>
            Rasismen finns i skolorna. Enligt Ekot drabbas
          </note>
          <note>
            20 % av Sveriges grundskolor av mer rasism än klotter och glåpord.
            På dessa skolor formas en verklighet där livet är ett ständigt
            helvete för de elever som har utländsk bakgrund.
          </note>
          <note>
            Rasismen finns på arbetsplatserna. Fortfarande utmärker sig Sverige
            som ett av de länder i Europa där det är allra svårast för någon
            med utländsk bakgrund att få sin utbildning värderad och bedömd
            utifrån vad den faktiskt är värd. Diskriminering är ett hån och
            den värsta kränkning som en människa kan utstå.
          </note>
          <note>
            Rasismen finns i flyktingmottagandet. Det visar fallet med 6-åriga
            Nadina Imamovic från Bosnien som lider av en svår ögonsjukdom
            och den misshandlade och våldtagna kvinna från Bangladesh som
            riskerar utvisning. Det visar också Alex och Mira från
          </note>
          <note>
            Tjetjenien som sökt skydd i Sverige för att slippa trakasserier,
            men som av Jan O Karlsson fått veta att de som alla andra ryssar
            säkert bara kommit hit för att begå brott.
          </note>
          <note>
            Rasismen finns i den storpolitiska retoriken. Det så kallade
            kriget mot terrorismen har öppnat dammluckorna för en islamofobi
            som bara blir allt värre.
          </note>
          <note>
            Moskéer bränns, muslimer hotas och fördomarna breder ut sig.
          </note>
          <note>
            Fru talman! Hösten 1999 skulle rasismen bekämpas. Mordet på Björn
            Söderberg skakade Sverige, och alla partiledare slöt upp och trängdes
            under svartröda syndikalistiska fanor för att hedra hans minne
            och lova krafttag. Detta minne gör mina vänner från valrörelsen
            förbannade. Vilka krafttag har egentligen tagits?
          </note>
          <note>
            Det antirasistiska centret står fortfarande inte där.
          </note>
          <note>
            Verksamheterna Expo som kartlägger rasism och Exit som hjälper
            nynazister ut ur hatet lever fortfarande på nåder. Min motion
            om en antinazistisk skolkampanj kommer säkert att avslås av kammaren
            om några månader. Fortfarande saknas det en heltäckande antidiskrimineringslagstiftning
            som till exempel i en arbetssituation täcker allt från platsannons
            till tillsättning.
          </note>
          <note>
            Flyktingpolitiken blir knappast bättre, bara allt värre och inhumanare.
            I en annan motion kräver jag att man ska kommissionsutreda vägen
            från solidaritet till flyktingförakt.
          </note>
          <note>
            Att så lite har hänt visar på något skrämmande:
          </note>
          <note>
            Rasismen finns också i politiken. Då tänker jag inte bara på
            valstugefascismen. Den blev ett stort nummer i årets valrörelse,
            och det var bra. Till och med statsministern krävde att det mest
            utpekade partiet, Moderaterna, skulle rensa upp i leden. Men när
            kommunalrådet i den nu ökände Christer Ewes grannkommun
          </note>
          <note>
            Hässleholm, socialdemokraten Bengt Andersson, några dagar efter
            valet uttalade att flyktingar bara skapar våld och kriminalitet,
            då är det tyst från Persson. Samma budskap, men utan dolda kameror,
            bemöttes av tystnad från statsministern och socialdemokratin.
          </note>
          <note>
            I förrgår under partiledardebatten vågade dock
          </note>
          <note>
            Persson nämna rasismen. Men det handlade inte om självkritik.
            Leijonborg, menade han, hade blinkat med högerögat i valrörelsen.
            Det var ett snällt sätt att uttrycka det på. Folkpartiets utspel
            i valrörelsens elfte timme om att ställa krav på invandrarna var
            en klar flirt med de främlingsfientliga strömningarna. Man öppnade
            Pandoras ask, men det var många som följde efter.
          </note>
          <note>
            Varje valmöte som ledande socialdemokrater höll ägnades åt hårdför
            propaganda mot arbetskraftsinvandring, inte på grund av felaktigheterna
            i det borgerliga förslaget utan därför att man inte tyckte att
            vi skulle ha en större arbetskraftsinvandring - som om arbetslösheten
            skulle beror på dem som flytt för att skaffa sig en bättre framtid.
            Det är så att man tar sig för pannan.
          </note>
          <note>
            Jag vill avsluta med att säga att de flesta av mina vänner från
            valrörelsen valde att inte rösta. Ingenting som man sade kunde
            ändra på detta efter en lång tid av vulgärargumentation, integrationspolitiskt
            misslyckande, flyktingpolitisk antihumanism, valstugefascism i
            lokalpolitiken med och utan dold kamera och en valdebatt som helt
            bedrevs mot dem och inte för dem. Det finns bara ett lämpligt
            ord att avsluta detta anförande med: Skärpning!
          </note>
          <note type="speaker">
            Anf. 133 KALLE LARSSON (v) replik:
          </note>
          <note>
            Fru talman! Jag tror att vi alla har anledning att välkomna inbjudan
            att delta i manifestationer i morgon till minnet av kristallnatten.
            Själv kommer jag att åka till Malmö och Lund och tala på ett par
            manifestationer där. Jag hoppas att också alla i kammaren och
            de som lyssnar på sina rum sluter upp. Dessa manifestationer förtjänar
            att vara breda där hela det svenska folket och det politiska etablissemanget
            deltar.
          </note>
          <note>
            Jag vill ställa en fråga till Gustav Fridolin. Han är ju medlem
            i ett parti som under den senaste perioden har gjort en del bra
            saker och andra mindre bra när det gäller att stärka möjligheterna
            för arbetarna på arbetsmarknaden. Ytterst handlar det om alla
            arbetande, inte minst om de som har invandrarbakgrund som ofta
            har väldigt osäkra anställningsförhållanden.
          </note>
          <note>
            Gustav Fridolins parti har försämrat arbetsrätten.
          </note>
          <note>
            Man har gjort det lättare att sparka den som inte passar arbetsgivaren.
            Det är inte många röster som krävs för att förändra detta tillbaka
            till en stärkt arbetsrätt.
          </note>
          <note>
            Är Gustav Fridolin beredd att medverka till det?
          </note>
          <note>
            Anf. 134 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Jag arbetar i mitt parti för att förändra den åsikt
            och den inställning som vi har haft i den här frågan, och det
            är Kalle Larsson medveten om. Jag gissar att det är därför som
            han ställer frågan. Jag väljer att arbeta inom mitt parti. Jag
            tycker att det är det mest ärliga att göra.
          </note>
          <note>
            Men vi kompletterade denna förändring i arbetsrätten med att
            kräva en hårdare diskrimineringslagstiftning, en hårdare lagstiftning
            mot olika former av diskriminering, den diskriminering som i dag
            drabbar gravida, äldre och personer med utländsk bakgrund på arbetsmarknaden.
          </note>
          <note>
            För de kraven fick vi väldigt lite gehör från kammaren, till
            exempel för kravet om en snabbutredning om varför gravida drabbas
            på arbetsmarknaden. Det ställde inte ens Socialdemokraterna upp
            för. Det tycker jag är än mer skamligt än vad mitt parti gjorde.
          </note>
          <note type="speaker">
            Anf. 135 KALLE LARSSON (v) replik:
          </note>
          <note>
            Fru talman! Jag hade hoppats att det fackliga medlemskap Gustav
            Fridolin har och den påstådda tilltron till arbetskraftens egen
            organisering som han i varje fall ibland hänvisar till hade varit
            tillräckligt för att kunna ta ställning mot ett arbetarfientligt
            förslag, även om det egna partiet såvitt jag vet uppenbarligen
            inte är berett att göra ett sådant ställningstagande.
          </note>
          <note>
            Gustav Fridolin säger att han kommer att försöka ändra det i
            sitt eget parti. Jag välkomnar det men hade hoppats på lite större
            framfusighet av Gustav Fridolin i den här frågan. Är det klassintresset
            som går före, eller är det partilojaliteten?
          </note>
          <note>
            Anf. 136 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Jag vill tacka Kalle Larsson för frågan. Jag skulle
            nog dock tro att majoriteten i den här kammaren tycker att jag
            är för framfusig och inte för lite framfusig.
          </note>
          <note type="speaker">
            Anf. 137 NYAMKO SABUNI (fp) replik:
          </note>
          <note>
            Fru talman! Gustav Fridolin faller in i den retorik som vi innan
            valet kunde höra från kommunister och socialister. De som var
            mindre finkänsliga kallade oss för rasister, och de som var mer
            finkänsliga anklagade oss för att flörta med främlingsfientliga
            krafter.
          </note>
          <note>
            Så pass högt skrek ni att ni till och med lyckades lura Sverigedemokraterna
            att tro på detta. De har uppenbarligen helt missat att vi vill
            få hit fler människor av den typ som de tydligen har någonting
            emot.
          </note>
          <note>
            Ett annat förslag som ni kritiserade hårt var arbetskraftsinvandring.
            Vad vill Gustav Fridolin och
          </note>
          <note>
            Miljöpartiet göra åt det faktum att människor som finns i Sverige
            och har arbete trots det utvisas ur landet?
          </note>
          <note>
            Anf. 138 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Jag tycker att Nyamko ska läsa på
          </note>
          <note>
            Miljöpartiets politik. Vi kritiserade inte för en sekund begreppet
            arbetskraftsinvandring. Vi kritiserade den form av arbetskraftsinvandring
            där de som kommer hit och söker arbete får mindre rättigheter
            och sämre möjligheter. Vi vill ha en arbetskraftsinvandring och
            till exempel inte utvisa någon som har fått ett jobb i
          </note>
          <note>
            Sverige. Det är klart.
          </note>
          <note>
            Jag vill också ha sagt att detta är en allvarlig fråga. Det är
            inte bara Sverigedemokraterna som har missförstått Folkpartiets
            politik. Det är många människor som faktiskt sett att den retorik
            som ni använde från Folkpartiet i valrörelsen är snarlik den som
            högerextrema krafter använt väldigt länge.
          </note>
          <note>
            Sverigedemokraternas samling i valet beror på att så många etablerade
            politiker började fiska i de skitigaste av alla vatten. Att debatten
            flyttades åt höger stärkte givetvis dem på den allra mest extrema
            högerkanten.
          </note>
          <note>
            Varje parti borde därför i dag annonsera egna sanningskommissioner
            där den bruna retoriken, den bruna politiken och de bruna lössen,
            som de så förtjänt har kallats, ska dammsugas bort.
          </note>
          <note type="speaker">
            Anf. 139 NYAMKO SABUNI (fp) replik:
          </note>
          <note>
            Fru talman! Åter till arbetskraftsinvandringen. Jag trodde att
            Miljöpartiet kritiserade det. Jag debatterade tidigare med Maria
            Wetterstrand, som också var negativ mot det.
          </note>
          <note>
            Vad har ni fått det ifrån att Folkpartiet vill ta hit människor
            som vill arbeta under sämre villkor än någon annan? Vi har världens
            starkaste fack. Vi utgår ifrån att denna arbetskraftsinvandring
            ska vara reglerad precis som den vi redan har i dag.
          </note>
          <note>
            Vad vi säger är att vi vill bredda den till andra yrken och inte
            bara som i dag begränsa den till vården, fast man fortfarande
            ska utvisa läkare som jobbar här.
          </note>
          <note>
            Anf. 140 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Var har jag fått det ifrån? Jo, jag har fått det
            från Folkpartiets program. Där säger man att även de som kommer
            hit som arbetskraftsinvandrare genast ska ut ur Sverige om de
            får sparken tillräckligt snabbt. Det är inte att ha samma rättigheter.
            Det är inte att ha samma möjligheter. Det är en tydlig form av
            diskriminering. Man säger åt människor: Vi lämnar åt din arbetsgivare
            inte bara makten om det fungerar enligt fackliga regler att avskeda
            dig, utan också makten att utvisa dig. Det kommer vi aldrig att
            ställa upp på.
          </note>
          <note type="speaker">
            Anf. 141 MAURICIO ROJAS (fp) replik:
          </note>
          <note>
            Fru talman! Vi är överens om att Socialdemokraterna bedriver
            en inhuman flyktingpolitik, Gustav.
          </note>
          <note>
            Men det är ni som de facto regerar med Socialdemokraterna. Ni
            förhandlar väldigt mycket och väldigt hårt. Ni är kända för att
            vara bra förhandlare. Min första fråga är: Vad gjorde ni för att
            tvinga det stora partiet att förändra sig åtminstone lite grann?
          </note>
          <note>
            Jag har en andra fråga. Jag har väckt en motion om att de människor
            som har väntat alldeles för länge automatiskt ska få uppehållstillstånd.
            Dessa människor drabbas på ett förfärligt sätt av våra byråkratiska
            otillräckligheter. Vad säger ni om detta?
          </note>
          <note>
            Den tredje frågan är: Vad säger Gustav Fridolin och Miljöpartiet
            om den jobbgaranti som Folkpartiet vill införa för dem som står
            utanför arbetsmarknaden?
          </note>
          <note>
            Anf. 142 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! På den första frågan svarar jag a, och på b svarar
            jag a! Nej, det handlar om att vi faktiskt pressade Socialdemokraterna
            väldigt hårt, och då ingick givetvis det här området. Men som
            Mauricio vet är det svårt även som ett parti som har ganska mycket
            kurage bakom sig att lyckas pressa den socialdemokratiska kolossen
            särskilt långt framåt. Vi fortsätter, och vi hoppas på hjälp från
            Mauricio och
          </note>
          <note>
            Folkpartiet.
          </note>
          <note>
            När det handlar om jobbgarantin tror vi inte på att integrationen
            skulle bli bättre av att tvinga människor in i, som det ibland
            blir, låtsasjobb eller att tvinga välutbildade människor som inte
            kommer in på grund av problemen på arbetsmarknaden att ta jobb
            som de är fullständigt överkvalificerade för.
          </note>
          <note>
            När det gäller Mauricios tredje fråga, den om hur vi faktiskt
            ska se till att komma framåt, får Mauricio svar på den i min nästa
            replik, eftersom jag ser att min talartid tickar ut.
          </note>
          <note type="speaker">
            Anf. 143 MAURICIO ROJAS (fp) replik:
          </note>
          <note>
            Fru talman! Ni var väldigt nära att lyckas med att få till och
            med ministerposter, sägs det, Gustav. Sedan säger Gustav Fridolin
            att det är mycket svårt med
          </note>
          <note>
            Socialdemokraterna. Ni fick igenom hundra krav, eller någonting
            liknande. Det här gäller någonting utomordentligt viktigt.
          </note>
          <note>
            Det handlar om människornas värdighet. Allt det fina Gustav Fridolin
            sade när han inledde debatten gäller just detta. I den frågan
            kunde ni inte göra någonting bättre. Ni borde faktiskt säga något
            självkritiskt om detta.
          </note>
          <note>
            Anf. 144 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Jag delar Mauricios krav på att vi måste gå vidare
            och se till att vi får en bättre flyktingpolitik och pressa Socialdemokraterna
            alltmer.
          </note>
          <note>
            Jag tycker dock att det är konstigt att det kommer från en företrädare
            för ett parti som tror att lösningen på integrationsproblematiken
            handlar om att ställa krav på dem som är utanför och inte på dem
            som ställer människor utanför.
          </note>
          <note>
            När det gäller det som Mauricio tog upp i sin tidigare fråga
            om sin motion är vi för en amnesti för alla dem som i dag gömmer
            sig i Sverige. Vi är för att ingen ska behöva vänta längre än
            ett år på sitt slutgiltiga besked. Då ska man automatiskt få stanna
            i Sverige.
          </note>
          <note type="speaker">
            Anf. 145 ERIK ULLENHAG (fp) replik:
          </note>
          <note>
            Fru talman! Jag har ägnat den här valrörelsen och rätt många
            år åt att ständigt ta debatten mot främlingsfientliga krafter.
            Jag är inte ensam om det i
          </note>
          <note>
            Folkpartiet. Det var Folkpartiet som tog debatten med
          </note>
          <note>
            Ny demokrati när det kom in i riksdagen och andra partier teg.
            Det var Lars Leijonborg som rev sönder handlingsprogrammet för
            Dansk folkeparti i Danmark. Det var det parti som Gustav Fridolin
            samarbetar med som i stället för att ta debatten skärper svensk
            flyktingpolitik gång på gång.
          </note>
          <note>
            Är inte Gustav Fridolin rädd för att det enormt hårda språkbruket
            mot Folkpartiet riskerar att devalvera språket? Är inte Gustav
            Fridolin rädd för att ett parti som Sverigedemokraterna kommer
            att använda sig just av hans retorik när det gäller ett parti
            som faktiskt står för att öppna Sverige och som tar kampen mot
            främlingsfientlighet och intolerans? Är inte
          </note>
          <note>
            Gustav Fridolin rädd för att han i själva verket bidrar till
            att människor med helt andra åsikter kan få större inflytande
            i Sverige?
          </note>
          <note>
            Anf. 146 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Jag är medveten om att många folkpartister har stått
            upp för de humanistiska kraven, för att arbeta mot rasism och
            för en bättre och generösare flyktingpolitk, Erik Ullenhag. Det
            var också därför jag blev så förvånad när man halkade på fyraprocentsspärren.
            I stället för att med all den politik man redan fört hanka sig
            upp anammade man moderata krav och såg till att slå an en retorik
            som spelade på de främlingsfientliga strömmarna. Det blev jag
            väldigt förvånad över. Det tror jag nog att Erik Ullenhag själv
            var lite obekväm med.
          </note>
          <note>
            Det handlar om vad min retorik skulle leda till.
          </note>
          <note>
            Nej, jag är inte rädd. Jag är inte rädd för att stå här och säga
            sanningen om varför Folkpartiet lyckades dra till sig en massa
            väljare, varför det blev så att initiativkraften och frågeställningen
            kom från de högerextremas håll och inte från det humanistiska
            hållet. Är det någon som borde vara rädd över sin retorik är det
            nog Erik Ullenhag och det parti han tillhör. Den har om något,
            precis som jag sagt, hjälpt
          </note>
          <note>
            Sverigedemokraterna och de främlingsfientliga i sin samling inför
            valet.
          </note>
          <note type="speaker">
            Anf. 147 ERIK ULLENHAG (fp) replik:
          </note>
          <note>
            Fru talman! 67 % av dem som röstade på Folkpartiet sade att de
            röstade på Folkpartiet för skolfrågan. På vilket sätt skulle det
            ha koppling till främlingsfientlighet?
          </note>
          <note>
            Vi har själva studerat de här väljarströmmarna.
          </note>
          <note>
            Det är storstadsbor och kvinnliga akademiker som i väldigt hög
            grad har kommit till Folkpartiet. Är det där som man brukar hitta
            främlingsfientliga strömningar?
          </note>
          <note>
            Sedan vill jag be dig, Gustav Fridolin, att faktiskt lite grann
            läsa på vad det är vi föreslår. Läs vårt integrationsprogram och
            fundera kring det, så kanske vi också kan få ett samarbete i de
            frågorna och tvinga
          </note>
          <note>
            Socialdemokraterna att göra någonting åt ett av vår tids största
            politiska misslyckanden!
          </note>
          <note>
            Anf. 148 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Erik Ullenhag, jag har läst ert integrationsprogram,
            och det är därför som jag står här i talarstolen och är arg.
          </note>
          <note type="speaker">
            Anf. 149 VERONICA PALM (s) replik:
          </note>
          <note>
            Fru talman! Liksom Gustav är jag oroad, ledsen och förvånad över
            Folkpartiets agerande i slutet av valrörelsen. Jag är ledsen därför
            att Folkpartiet har varit ett av de partier som jag litat på i
            både integrations- och asylfrågor. Förvånad är jag över .
          </note>
          <note type="speaker">
            Anf. 150 ANDRE VICE TALMANNEN:
          </note>
          <note>
            Repliken gäller Gustav Fridolin, inte Folkpartiet.
          </note>
          <note type="speaker">
            Anf. 151 VERONICA PALM (s) replik:
          </note>
          <note>
            Fru talman! Det är riktigt. Jag ska ställa en fråga till Gustav
            Fridolin.
          </note>
          <note>
            Vad jag är mest skrämd av är den retorik som användes under valrörelsen.
            Miljöpartiet och, som jag tidigare har trott, Folkpartiet har
            - för att komma till det jag vill fråga om - haft en hög svansföring
            i asyloch integrationsfrågorna och i invandrarfrågorna.
          </note>
          <note>
            Hur mötte du, Gustav Fridolin, dina väljare när
          </note>
          <note>
            Miljöpartiet under regeringsförhandlingarna valde att gå till
            Folkpartiet och Lars Leijonborg, som ju var den som tydligast
            framförde den här attityden i invandringsfrågorna - hur såg du
            alltså dina väljare i ögonen? Min bild av Miljöpartiets väljare
            är att det är väldigt toleranta och öppna väljare.
          </note>
          <note>
            Anf. 152 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Jag hade inga svårigheter att se mina väljare i ögonen
            - av ett enda skäl, nämligen att det, tyvärr, inte går att diskvalificera
            alla de partier som för en inhuman politik, som talar med dålig
            retorik och som ser till att stärka de främlingsfientliga strömningarna
            genom att föra en antihumanistisk och ickegenerös flyktingpolitik.
            Då utesluter man antingen ett borgerligt parti som Folkpartiet
            eller Socialdemokraterna.
          </note>
          <note>
            Vi hade det här förhandlingsspelet och pressade alla därför att
            vi ville nå framgångar inom olika områden, bland annat vad gäller
            flyktingpolitiken och integrationspolitiken. Tyvärr var det svårt
            åt båda hållen.
          </note>
          <note>
            Jag undrar hur Veronica egentligen kan möta sina väljare när
            hon ser vilken politik som faktiskt förs inte från Socialdemokraterna,
            Miljöpartiet och Vänsterpartiet utan från Socialdemokraterna.
          </note>
          <note type="speaker">
            Anf. 153 VERONICA PALM (s) replik:
          </note>
          <note>
            Fru talman! När förhandlingarna nu äntligen är avklarade både
            hoppas och tror jag att Miljöpartiets längtan efter makt och taburetter
            inte går så långt att man fortsätter att förhandla med Folkpartiet,
            att man upptar de förhandlingarna igen.
          </note>
          <note>
            Jag är skrämd av att det faktiskt inte bara var fråga om retorik
            i valrörelsens elfte timme utan att också ledande företrädare
            här i kammaren fortsätter att försvara det som - möjligen felaktigt
            - uppfattades som främlingsfientliga strömningar i valrörelsens
            slutskede. Jag tackar alltså Gustav Fridolin.
          </note>
          <note>
            Anf. 154 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Jag har ingen längtan efter makt och taburetter.
            Däremot har jag en längtan efter att genomföra det politiska program
            som vi gått till val på. Det försökte vi pressa igenom, och jag
            tror att vi lyckades, så gått det gick, med de 121 punkter som
            våra partier bland annat blev överens om.
          </note>
          <note>
            Jag kommer att fortsätta samarbetet med Folkpartiet till exempel
            när det gäller att hitta fram till en generös flyktingpolitik.
            I praktiken - även om det sällan lät så i retoriken i valrörelsen
            - står de i sina motioner fortfarande för just den delen, även
            om integrationspolitiken hos dem helt har havererat. Jag kommer
            att fortsätta att samarbeta därför att det behövs för att pressa
            Socialdemokraterna till bot och bättring i flyktingpolitiken där
            man fortfarande driver en antihumanistisk, icke-generös och i
            många fall fruktansvärd linje.
          </note>
          <note type="speaker">
            Anf. 155 EVA ARVIDSSON (s):
          </note>
          <note>
            Fru talman! Integration är en av våra viktigaste framtidsfrågor.
            Jag har inte lyssnat på hela debatten här i dag men en stund har
            jag suttit och lyssnat.
          </note>
          <note>
            Detta engagerar många. Tidigare har jag här i kammaren talat
            i ämnet. En rubrik på mitt anförande i dag kunde vara "Integration
            - ibland krävs det så lite".
          </note>
          <note>
            Det svenska samhället har berikats med människor med nya kunskaper,
            erfarenheter och idéer. Det handlar om en mångfald av språk, religioner
            och kulturer som det gäller att ta till vara på bästa sätt för
            den enskilde och för samhället.
          </note>
          <note>
            Jämfört med år 1997, när riksdagen beslutade om integrationspolitiken,
            finns det i dag en mycket större medvetenhet hos människor, organisationer
            och myndigheter om de integrationspolitiska målen - att alla som
            bor i Sverige ska ha lika rättigheter, skyldigheter och möjligheter.
          </note>
          <note>
            Stora insatser har gjorts från statens sida, med många lyckade
            resultat men mycket återstår att göra.
          </note>
          <note>
            Skillnaderna mellan invandrare och svenskfödda är fortfarande
            stora. Det gäller inom arbetslivet, utbildningsområdet och boendet.
            Även hälsotillståndet för invandrare är sämre än för infödda svenskar.
          </note>
          <note>
            Integrationspolitiken inriktas på att skapa förutsättningar för
            egenförsörjning och delaktighet, värna grundläggande värden och
            verka för att kvinnor och män har lika rättigheter.
          </note>
          <note>
            Men för att öka de integrationspolitiska målens genomslag i samhället
            måste genomförandet av integrationspolitiken förbättras och skärpas
            inom alla samhällsområden.
          </note>
          <note>
            Integrations- och mångfaldsarbetet brister i många kommuner.
            I den nya lag som gäller sedan den 1 maj
          </note>
          <note>
            1999 om åtgärder mot etnisk diskriminering i arbetslivet står
            det:
          </note>
          <note>
            "Arbetsgivaren skall inom ramen för sin verksamhet bedriva ett
            målinriktat arbete för att aktivt främja etnisk mångfald i arbetslivet."
          </note>
          <note>
            Det är en formulering som ställer krav på aktiva och planmässiga
            insatser för att komma till rätta med de problem som finns. Det
            räcker inte med en mångfaldspolicy, utan det behövs en plan som
            innehåller konkreta åtgärder för att främja integration och mångfald.
          </note>
          <note>
            Precis som kommunerna har miljökonsekvensanalyser och jämställdhetsanalyser
            behöver vi integrations- och mångfaldsanalyser. Vid varje beslut
            som fattas ska man fråga sig om det gagnar integrationen
          </note>
          <note>
            - om inte behöver man tänka ett varv till.
          </note>
          <note>
            Samhällsklimatet har blivit hårdare. Det avspeglas i våra barns
            och ungdomars skol- och fritidsmiljö.
          </note>
          <note>
            Mest utsatta är flickor och unga kvinnor med invandrarbakgrund.
          </note>
          <note>
            Skolan är en unik mötesplats för elever, lärare och föräldrar.
            Att i skolan lära känna varandras kultur, religion, traditioner
            och historia ökar respekten och förståelsen för varandra.
          </note>
          <note>
            I skolan ska de goda förebilderna finnas. Det betyder att vuxna
            som arbetar med barn och ungdomar måste ha kunskap, engagemang,
            intresse för ungdomar, kunskap om de sociala könsrollernas betydelse
            samt kunskap om flickors och unga kvinnors utsatthet. Därför har
            skolan en framträdande plats i den svenska integrationspolitiken.
          </note>
          <note>
            De särskilda insatserna för att öka integrationspolitikens genomslag
            är bra insatser men det blir inga bestående resultat om inte människor
            känner att de är delaktiga i processen.
          </note>
          <note>
            För att man ska bli delaktig måste man göra saker
          </note>
          <note>
            "på riktigt". Det måste starta i det lilla och växa av sig självt,
            tillsammans med dem som är berörda.
          </note>
          <note>
            Fru talman! Hur kan då integration främjas? Ja, man måste på
            gräsrotsnivå - i bostadsområdet, på arbetsplatsen eller i skolan
            - fundera över vad som förenar människor.
          </note>
          <note>
            Varför man ska träffas? Ett gemensamt intresse måste vara det
            som förenar. Det finns inga som vill träffas för att integreras.
          </note>
          <note>
            Integration är en ömsesidig process som gäller oss alla. Integration
            betyder att man förenar delar till en helhet.
          </note>
          <note>
            Vi behöver bygga åtgärdsprogram kring den felande länken, till
            exempel skapa vardagliga möten mellan svenska elever och invandrarelever
            - en gränsöverskridande skola. Men det räcker inte med mötesplatser,
            utan det måste också vara jämlika möten.
          </note>
          <note>
            Rätten att välja skola har ökat segregationen.
          </note>
          <note>
            Skolor som har stort elevutflöde får ekonomiska bekymmer, vilket
            gör att deras utvecklingsmöjligheter försämras och den sociala
            och kulturella stigmatiseringen ökar.
          </note>
          <note>
            Den växande sociala och etniska segregationen är ett av skolans
            och samhällets största problem.
          </note>
          <note>
            Fru talman! Kan man då med små medel förverkliga de stora idéerna?
            Ja, det tror jag, genom att inse vilken enorm integrationspotential
            det finns i de estetiska kulturverksamheterna. Vi måste ta nya
            grepp där estetiska verksamheter används för att skapa möten mellan
            ungdomar som till vardags befinner sig i skilda världar. Ekonomiskt,
            socialt och kulturellt delade erfarenhetsvärldar kommer närmare
            varandra genom till exempel bild och musik. Genom att människor
            möts på lika villkor kring gemensamma kulturintressen nås även
            jämlikhetsmålet inom både integrationsoch kulturpolitiken.
          </note>
          <note>
            Integration i en socialt och etniskt segregerad stadsdel eller
            i ett bostadsområde behöver varken vara dyr eller krånglig. Det
            handlar om att så många som möjligt får vara delaktiga och utforma
            den gemensamma verksamheten utifrån vars och ens intressen.
          </note>
          <note>
            Värt att nämna i detta sammanhang är också idrottens betydelse
            för integrationen. Tycker man om att spela fotboll lär man sig
            svenska av bara farten och blir en del av gemenskapen i laget.
          </note>
          <note>
            Genom att människor möts på lika villkor i vardagen försvinner
            fördomar och attityder förändras. Det är en långsiktig process
            som bara har vinnare.
          </note>
          <note>
            Anf. 156 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! I mitt anförande tog jag upp behovet av sanningskommissioner
            i alla de partier som under valrörelsen och senare har flirtat
            med de högerextrema och främlingsfientliga strömningar som tyvärr
            finns i Sverige. Det är ett behov som inte bara Folkpartiet har
            utan också Socialdemokraterna, som på många håll skulle behöva
            städa upp bland den främlingsfientliga politiken, den främlingsfientliga
            retoriken och de främlingsfientliga så kallade bruna lössen.
          </note>
          <note>
            Jag undrar, Eva Arvidsson, om ni socialdemokrater är beredda
            att tillsätta en sådan intern sanningskommission.
          </note>
          <note type="speaker">
            Anf. 157 EVA ARVIDSSON (s) replik:
          </note>
          <note>
            Fru talman! Jag kan hålla med Gustav Fridolin om att det är oerhört
            angeläget att man i alla partier ser över vilka attityder och
            förhållningssätt som gäller.
          </note>
          <note>
            Om vi ska tillsätta en sanningskommission kan jag inte svara
            på här, men jag tycker att detta är angeläget.
          </note>
          <note>
            Anf. 158 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Jag tackar Eva Arvidsson för det svaret. Som jag
            nämnde i mitt anförande har man på många håll även efter valet
            tyvärr fått höra ledande socialdemokrater uttala sig på ett sätt
            som stärker främlingsfientligheten, också i min gamla hemkommun
            Hässleholm. Jag får hoppas att Eva Arvidsson nu gör allt för att
            se till få en sanningskommission i det socialdemokratiska partiet.
          </note>
          <note type="speaker">
            Anf. 159 EVA ARVIDSSON (s) replik:
          </note>
          <note>
            Fru talman! Vad jag tror är viktigt är att man börjar ute bland
            människor och pratar om de här frågorna som någonting som faktiskt
            berör allihop. En sådan här attitydförändring är en process som
            tar tid. Jag tror dock inte att den kan ske genom vackra ord eller
            komma uppifrån, utan människor måste förstå vad det handlar om.
            Man måste förstå den okunskap som finns och diskutera detta ute
            i vardagen, på arbetsplatser, i skolan och i bostadsområden.
          </note>
          <note type="speaker">
            Anf. 160 MAURICIO ROJAS (fp) replik:
          </note>
          <note>
            Fru talman! I mitt anförande gav jag ganska många siffror och
            exempel på den sysselsättningskatastrof som håller på att inträffa
            just nu i våra mest segregerade förorter och i de mest utsatta
            invandrargrupperna. På ett år har till exempel medborgare i något
            afrikanskt land bosatta i Sverige förlorat 20 %
          </note>
          <note>
            av sysselsättningsintensiteten. Vad ska socialdemokratin göra
            för att parera den här katastrofen? På ett år har var femte medborgare
            i ett afrikanskt land förlorat sitt jobb. Vad ska ni göra? Det
            här kräver extraordinära åtgärder. Vad har ni tänkt?
          </note>
          <note type="speaker">
            Anf. 161 EVA ARVIDSSON (s) replik:
          </note>
          <note>
            Fru talman! Det finns flera åtgärder som har vidtagits. Tyvärr
            går det inte så fort som vi vill att det ska göra. Jag och mitt
            parti tycker inte att vi har lyckats ta till vara all den kompetens
            som finns hos människor här i landet, utan vi har världens mest
            välutbildade tunnelbaneförare och taxichaufförer.
          </note>
          <note>
            En del i detta är valideringen. Vi måste mycket snabbare kunna
            se vilka kunskaper och vilken kompetens man har med sig, ta till
            vara den och bygga vidare på den. Jag tycker själv att det är
            förskräckligt att så många som vi behöver på arbetsmarknaden inte
            kommer in av olika anledningar. Det är pinsamt.
          </note>
          <note type="speaker">
            Anf. 162 MAURICIO ROJAS (fp) replik:
          </note>
          <note>
            Fru talman! Tack, Eva Arvidsson, för det svaret.
          </note>
          <note>
            Jag vet att det inte går så fort med regeringens arbete med de
            här frågorna. Men det som går utomordentligt fort är nedgången
            vad gäller sysselsättningen i våra segregerade förorter och i
            de mest utsatta invandrargrupperna. Vi kan inte vänta på att valideringen
            blir bättre och sådana åtgärder. Det behövs något mycket kraftfullt.
          </note>
          <note>
            Vi har föreslagit en jobbgaranti som skulle kunna parera detta.
            Vad tycker Eva Arvidsson om det?
          </note>
          <note type="speaker">
            Anf. 163 EVA ARVIDSSON (s) replik:
          </note>
          <note>
            Fru talman! Regeringens arbete kan gå väldigt snabbt när det
            gäller detta. Men det ska sedan ut, och alla ska förstå och ta
            efter det. Man följer ju inte den diskrimineringslagstiftning
            som vi har i dag. Arbetsgivarna har här ett stort ansvar, de som
            inte ens tar människor till intervju om de har ett annorlunda
            efternamn. Alla arbetsgivare, inte bara de privata utan även de
            offentliga, har ett stort ansvar att faktiskt ta in människor.
          </note>
          <note>
            När det gäller utbildning och sfi tror jag på en uppdelning där
            man har teori och praktik samtidigt så att man får en chans att
            komma ut och visa vad man kan.
          </note>
          <note type="speaker">
            Anf. 164 GUNNAR NORDMARK (fp):
          </note>
          <note>
            Fru talman! Vi är många i den här riksdagen som är barn av 40-,
            50- och 60-talen. Vi växte upp med en bild av Sverige som ett
            land präglat av humanism och öppenhet, ett land där ingen diskriminerades
            på grund av hudfärg eller ursprung, ett land där alla var välkomna
            och togs emot på bästa sätt. På andra håll i världen förekom det
            rasism, diskriminering och kränkande av mänskliga fri- och rättigheter
            - men inte här. När den sista dian i ett bildband från Pogo Pedagog
            visats och ljusen tänts i skolsalen kunde vi gemensamt rysa åt
            världen utanför, samtidigt som vi kände stolthet över de höga
            principer som rådde i vårt eget land.
          </note>
          <note>
            Men nu är det inte längre 1955 eller 1965. Det är
          </note>
          <note>
            2002, och de sista bildbanden är sedan länge slängda.
          </note>
          <note>
            Fram träder bilden av ett annat land.
          </note>
          <note>
            Samtidigt som denna riksdag tillträdde presenterades en rapport
            som visar att utomeuropeiska invandrare riskerar att bli en permanent
            underklass, utestängda från utbildning och arbete, hänvisade till
            ett segregerat boende och till livsförhållanden som skapar social
            utslagning och misär.
          </note>
          <note>
            Fram träder bilden av ett annat land.
          </note>
          <note>
            Någon vecka senare visade TV 4 ett program om de nya utvandrarna:
            personer med utländskt ursprung och goda utbildningar inom yrken
            som är starkt efterfrågade i Sverige som hade upptäckt att de
            inte kunde få jobb här. De kunde själva bara se en förklaring
            till detta: De hade fel namn, fel utseende och var födda i fel
            land. Nu levde de i England, där de snabbt fått bra arbeten med
            goda löner.
          </note>
          <note>
            Fram träder bilden av ett annat land.
          </note>
          <note>
            En nyhet som nådde oss efter valet var att personer med invandrarbakgrund
            var kraftigt överrepresenterade bland dem som suttit häktade under
            lång tid, sedan släppts utan rättegång och därför erhållit skadestånd.
            Detta är bara en av de indikationer som finns på att Myndighets-Sverige
            diskriminerar personer med utländsk bakgrund.
          </note>
          <note>
            Fram träder bilden av ett annat land.
          </note>
          <note>
            År 1900 gav Ellen Key ut boken Barnets århundrade. Nu är det
            2002 och barnets århundrade är sedan länge slut.
          </note>
          <note>
            Jag tror inte att verkligheten någonstans står i så bjärt kontrast
            mot de ideal som vi har som i fråga om hur vi behandlar barn som
            är flyktingar.
          </note>
          <note>
            Det vore lätt att här fylla sex minuters talartid med de mest
            förfärliga exempel på detta. Det räcker dock med ett. I ett rum
            någonstans i Sverige ligger på en bädd en liten flicka. Hon är
            tyst, sluten i sig själv.
          </note>
          <note>
            Hon vägrar äta. Periodvis har hon vårdats på sjukhus.
          </note>
          <note>
            I snart sex år, större delen av sitt liv, har hon befunnit sig
            på flykt. Hennes läkare anser att hennes hälsotillstånd i värsta
            fall kan göra slut på hennes liv. Särskilt stor är risken om hon
            utvisas.
          </note>
          <note>
            De avtal och regler som finns när det gäller flyktingar är inte
            alltid skrivna för att passa små barn. Då framträder bilden av
            ett annat land, och det är en skrämmande bild. Det finns inget
            parti i den här riksdagen som har velat ha det så. Och det finns
            heller ingen i den här kammaren som har velat det.
          </note>
          <note>
            Jag tycker inte att det finns anledning att försöka peka ut någon
            som skyldig till det som vi ser i dag.
          </note>
          <note>
            Det räcker med att konstatera att vi alla har misslyckats, och
            att vi har misslyckats kapitalt.
          </note>
          <note>
            I valrörelsen försökte vi i Folkpartiet sätta fokus på integrations-
            och flyktingfrågor. Att skapa en värdig och human integrations-
            och flyktingpolitik, som innebär lika möjligheter för alla människor
            oavsett bakgrund, är den här riksdagens kanske viktigaste uppgift.
          </note>
          <note>
            Vi har från Folkpartiets sida kommit med ett antal förslag vad
            gäller detta. Vi vill ha en jobb- och utvecklingsgaranti även
            för flyktingar och invandrare.
          </note>
          <note>
            Vi vill alla kunna försörja oss själva och vår familj genom arbete,
            vilket är nyckeln till integration. Vi vill förbättra och förstärka
            undervisningen i svenska för invandrare. Vi vill slopa kravet
            på godkänd sfi för att man ska vara anställningsbar.
          </note>
          <note>
            Skolan måste bli en murbräcka mot segregationen.
          </note>
          <note>
            En skola som satsar på lugn och ro, ordning och reda, och som
            sätter läsning och skrivning i centrum från de tidigaste skolåren
            gynnar barn med invandrarbakgrund. Vi vill ha satsningar på skolor
            i invandrartäta områden.
          </note>
          <note>
            Vi måste göra diskrimineringslagstiftningen mer tydlig, och vi
            bör skärpa påföljderna om man bryter mot den.
          </note>
          <note>
            Vi måste förverkliga beslutet att asylärenden ska avgöras i domstol,
            men vi måste också tillämpa vår asyllagstiftning på ett mer humant
            sätt. Det ska inte vara möjligt att utvisa kvinnor som riskerar
            könsstympning. Och vi måste ta barnkonventionen på allvar i alla
            asylärenden.
          </note>
          <note>
            Från Folkpartiets sida hoppas jag att denna riksdag ska kunna
            samla sig kring konkreta beslut, som skapar en verklig integration
            där varje individ ses som den hon är och ges likvärdiga möjligheter
            oavsett bakgrund.
          </note>
          <note>
            Huvudskälet till detta är givetvis varje människas självklara
            rätt att leva sitt liv som hon själv vill, och att förverkliga
            sina drömmar och visioner oavsett varifrån hon kommer.
          </note>
          <note>
            Men det finns ytterligare skäl. Främlingsfientliga partier gjorde
            i det senaste valet stora framsteg. Det finns olika förklaringar
            till detta. En förklaring är definitivt den misslyckade integrationspolitiken.
            Och det är i den verkligheten som främlingsfientlighet göds.
          </note>
          <note>
            En välfungerande integrationspolitik och en human och generös
            asylpolitik är det bästa botemedlet mot detta. Låt oss hoppas
            att vi om fyra år ser en förbättrad bild av Sverige.
          </note>
          <note type="speaker">
            Anf. 165 VERONICA PALM (s):
          </note>
          <note>
            Fru talman! I fredags kväll var jag ute tillsammans med fältassistenterna
            i Vantör i södra Stockholm, där jag bor. För mig är det viktig
            politisk näring att kunna möta unga människor en fredagskväll
            i deras vardag på fritidsgårdar, tunnelbaneperronger och utanför
            korvkiosken.
          </note>
          <note>
            I förorten där jag bor har 20 % av 17-åringarna prövat narkotika.
            För de unga som finns ute på kvällarna är våld, brott och droger
            en vardag. Även om man inte själv blivit rånad på sin mobiltelefon
            känner man någon som har blivit det.
          </note>
          <note>
            Den utsatthet som många unga upplever visar sig också i andra
            delar, exempelvis i skolresultaten. Betygen ligger mycket lägre
            än snittet i Stockholm och övriga landet. Den borgerliga så kallade
            valfriheten, som Stockholm drabbades av under de gångna fyra åren,
            fördjupade klyftorna. Ett resultat av detta har varit att studiemotiverade
            elever, och elever med studievana föräldrar, lämnar våra skolor
            i förorten till förmån för skolor i innerstaden.
          </note>
          <note>
            Det är en dyster bild som jag målar upp, men det är en vardag.
            Det är den verklighet jag möter varje dag i det område där jag
            bor. Men det finns också en motbild.
          </note>
          <note>
            I Vantör har vi ett rikt kultur- och föreningsliv.
          </note>
          <note>
            Exempel på detta är vår byalagsrörelse, ett eget Folkets hus,
            Fria Teatern i Högdalen, och på Rågsvedsskolan finns en mycket
            rik rock-, teater- och musikalverksamhet.
          </note>
          <note>
            En annan positiv bild är att vi i området har en etnisk och språklig
            mångfald. De barn och ungdomar som växer upp i vår förort växer
            upp med hela världen i sitt kvarter. Förståelse och respekt för
            olikheter blir ett naturligt inslag i vardagen, på samma sätt
            som solidariteten blir det.
          </note>
          <note>
            Det finns också en stolthet i förorten. jag ser den tydligt i
            Rågsved och Vantör. Vi som bor i förorten vill inte vara några
            "stackars människor" som måste tas omhand. Det finns kraft, stolthet
            och mångfald i förorterna. Men det finns också sociala problem,
            och därför krävs en speciell storstadspolitik.
          </note>
          <note>
            Jag är politiskt aktiv för att jag vill förändra, förbättra och
            öka rättvisan. Att göra extra satsningar på förorterna i våra
            storstäder är att öka rättvisan. Alla barn och unga har rätt till
            en bra uppväxt, fri från våld, brott och droger, oavsett om man
            råkar vara född i Nässjö, Östermalm eller Rågsved.
          </note>
          <note>
            För att bygga ett land där alla kan leva gott krävs extra satsningar
            på storstädernas förorter. Det krävs ett omfattande drogpreventivt
            arbete, där alla goda krafter tas till vara. Det krävs fler vuxna
            kring ungdomarna, exempelvis på fritidsgårdar och i skolan.
          </note>
          <note>
            Det krävs ökade satsningar på skolan, inte minst på språkundervisningen.
          </note>
          <note>
            Alla skolor ska vara bra skolor. Ingen ska behöva känna att han
            eller hon måste välja bort och lämna sin hemskola för att den
            inte ger en tillräckligt god studiemiljö. Självklart krävs också
            en regional omfördelning av resurserna. Jag har stora förväntningar
            på regeringens arbete. Jag förväntar mig att de satsar hårt på
            att minska arbetslösheten i invandrargruppen.
          </note>
          <note>
            Jag gör inte anspråk på att ha alla svar och lösningar - det
            är ett komplext problem - men jag väcker frågan och vill peka
            på några vägar.
          </note>
          <note>
            Jag tror också att det behövs ett fortsatt statligt riktat arbete
            i förorterna. Tyvärr har de nya direktiven för storstadssatsningen
            blivit något stramare, vilket gör att det är svårare för närsamhället
            att ta del av resurserna för att exempelvis driva drogpreventiva
            projekt och att hitta mötesplatser för unga.
          </note>
          <note>
            Jag skulle vilja ställa en fråga till statsrådet Mona
          </note>
          <note>
            Sahlin. Tror statsrådet, liksom jag, att det behövs en fortsatt
            storstadssatsning som också ger möjligheter för närsamhället och
            föreningslivet att ta del av resurserna för att hitta egna vägar
            att förbättra förorterna?
          </note>
          <note>
            Jag vill bo i ett Sverige där hela Sverige kan leva, så också
            förorterna. Jag kommer att fortsätta att arbeta för ett rättvisare
            Sverige, där barn och ungdomar i hela landet får en bra start
            i livet.
          </note>
          <note type="speaker">
            Anf. 166 ERIK ULLENHAG (fp) replik:
          </note>
          <note>
            Fru talman! När Socialdemokraterna hade styrt
          </note>
          <note>
            Sverige i sju eller åtta år fungerade det så att allt var bra
            i Sverige, och ifall något var fel var det i så fall i
          </note>
          <note>
            Stockholm.
          </note>
          <note>
            Det ska bli intressant att se hur man klarar denna mandatperiod
            - vem man ska skylla på ifall något är fel i Sverige. Det är väl
            bara att fortsätta att skylla på
          </note>
          <note>
            Stockholm trots att Socialdemokraterna har tagit över där.
          </note>
          <note>
            Jag skulle vilja ställa några enkla frågor. Anser
          </note>
          <note>
            Veronica Palm att skolpolitiken i Stockholm har misslyckats?
            Anser Veronica Palm, när hon talar om att ge makten till de utsatta
            i förorterna, att det är mer rättvist att de inte har en chans
            att välja en skola i innerstaden utan ska gå i skolan där de bor?
            Är det rättvisare än att de människorna också får chansen att
            gå i innerstaden, och inte bara de som råkar ha rika föräldrar
            och är födda på Östermalm?
          </note>
          <note type="speaker">
            Anf. 167 VERONICA PALM (s) replik:
          </note>
          <note>
            Fru talman! Ja, jag anser att skolpolitiken har misslyckats i
            Stockholm, och det gör jag därför att den har fördjupat segregationen.
            Skolpolitiken har varit en av de saker som tydligast har satt
            gränser mellan fattig och rik, vit och svart, innerstad och ytterstad.
            Den har fördjupat orättvisorna. Det har den gjort bland annat
            med det som Erik tar upp i sin följdfråga. Med möjligheterna,
            säger Erik. Jag säger att det är att välja med fötterna att tvingas
            välja bort sin hemskola för att den har varit dålig.
          </note>
          <note type="speaker">
            Anf. 168 ERIK ULLENHAG (fp) replik:
          </note>
          <note>
            Fru talman! Det var mycket bra att jag fick svar på den frågan.
            Jag ska ta ett konkret exempel, läsutvecklingsprojektet som körs
            i gång i Stockholm som innebär att man ställer krav och ger människor
            individuella förutsättningar att lära sig i sin egen takt. Det
            gjorde att 100 % av eleverna i årskurs 3 i Oxhagsskolan, där 70
            % av eleverna har invandrarbakgrund, hade godkänd nivå i svenska,
            vilket hade varit ett fullständigt unikt resultat i svensk skolpolitik
            av den modell som Socialdemokraterna har bedrivit.
          </note>
          <note>
            Ser Veronica Palm ingenting positivt i det? Ska vi nu ha ett
            antal år då ni ska skälla över vad som skedde i Stockholm under
            fyra år?
          </note>
          <note type="speaker">
            Anf. 169 VERONICA PALM (s) replik:
          </note>
          <note>
            Fru talman! Nej, jag vill inte ha ett antal år då man skäller
            på Stockholm. Jag vill ha ett antal år då man utvecklar Stockholm
            och utvecklar hela landet för att människor ska ha bra resurser
            och bra möjligheter i hela landet. Jag vill att vi ska utveckla
            skolan med ett nytt resursfördelningssystem med nya nycklar på
            central nivå och se till att alla skolor är bra, att man inte
            ska behöva välja bort sina klasskamrater.
          </note>
          <note>
            Jag vill inte ha ett samhälle där elever väljer bort varandra.
            Jag vill ha ett samhälle där alla elever har möjlighet till en
            bra utbildning.
          </note>
          <note type="speaker">
            Anf. 170 NYAMKO SABUNI (fp) replik:
          </note>
          <note>
            Fru talman! Veronica Palm är en av dem som har visat stor oro
            för att Folkpartiet flirtar med främlingsfientliga krafter. Ett
            av förslagen som ledde till den retoriken är språkförståelse för
            medborgarskap.
          </note>
          <note>
            En Sifoundersökning visar att 80 % av Sveriges befolkning, det
            vill säga såväl svenskar som invandrare, inte tycker att detta
            krav är orimligt. 20 % tycker att det är det, och Veronica Palm
            tillhör tydligen de
          </note>
          <note>
            20 procenten. Men Göran Persson sade i ett uttalande att han
            inte hade några problem med detta förslag, så jag utgår från att
            han tillhör dessa 80 %.
          </note>
          <note>
            Om det är så att 80 % av Sveriges befolkning flirtar med främlingsfientliga
            krafter, och kanske till och med snart är på väg att bli främlingsfientliga
            själva, så är jag också orolig. Vad tycker Veronica
          </note>
          <note>
            Palm att vi ska göra åt detta?
          </note>
          <note type="speaker">
            Anf. 171 VERONICA PALM (s) replik:
          </note>
          <note>
            Fru talman! Det som gör mig orolig när det gäller förslaget,
            som kom upp i valrörelsens elfte timme, om språkkrav kopplat till
            medborgarskap är att det gav bilden av att vi ska ställa krav
            på dom, att dom måste lära sig svenska.
          </note>
          <note>
            Självklart måste man kunna svenska för att leva i det svenska
            samhället, och då måste vi, majoritetsbefolkningen, ge möjligheter
            att leva i det svenska samhället, ge möjligheter att lära sig
            svenska och, inte minst viktigt, ge möjligheter att vilja lära
            sig svenska, att vilja ta del. Där är ju att bryta segregationen
            nyckeln för att man ska kunna känna att man har ett behov av att
            kunna svenska bra, ett behov av att ta del av det gemensamma.
            Så jag har inga som helst problem med att människor ska lära sig
            svenska. Vi har allihop ett gemensamt ansvar för att bryta segregationen.
            Det är kopplingen till medborgarskapet och attityderna i samband
            med att förslaget presenterades som jag tycker är lite jobbiga.
          </note>
          <note type="speaker">
            Anf. 172 NYAMKO SABUNI (fp) replik:
          </note>
          <note>
            Fru talman! Vi kan ju inte stå för attityder som varken journalister
            eller socialdemokrater för ut när de ska kommentera våra förslag.
          </note>
          <note>
            Nu glömde jag min fråga. Jag är så förkyld att mitt huvud inte
            fungerar.
          </note>
          <note>
            Anf. 173 Statsrådet MONA SAHLIN (s)
          </note>
          <note>
            replik:
          </note>
          <note>
            Fru talman! Jag önskar Nyamko att hon kryar på sig.
          </note>
          <note>
            Veronica Palm ställde en konkret fråga som jag vill svara på,
            om jag ser ett behov av en fortsatt utveckling och satsning på
            storstadspolitiken. På den frågan vill jag svara ett obetingat
            ja.
          </note>
          <note>
            Vi har lärt oss oerhört mycket, positivt och negativt, om vilka
            krafter som behövs för att motverka segregation och utanförskap.
            Jag är övertygad om att stat, kommuner och frivilligorganisationer
            måste fortsätta att samverka, för vi har alla ett gemensamt ansvar
            och måste hjälpas åt för att bryta den utveckling som finns i
            många förortsområden. Storstadspolitiken är ett av verktygen och
            som har kommit för att stanna.
          </note>
          <note type="speaker">
            Anf. 174 VERONICA PALM (s) replik:
          </note>
          <note>
            Fru talman! Jag vill bara säga att det naturligtvis gläder mig
            att Mona Sahlin vill fortsätta att utveckla storstadspolitiken,
            för jag tror att det är jätteviktigt att man just utvecklar den.
          </note>
          <note>
            Sedan vill jag också avslutande säga att det är klart att det
            är sorgligt att det behövs en speciell storstadspolitik därför
            att segregationen har gått så långt.
          </note>
          <note>
            Men nu är vi där, och då krävs det att vi arbetar aktivt med
            att bryta segregationen och se till att alla - barn, ungdomar
            och alla i hela landet - har rätt till ett bra och värdigt liv.
          </note>
          <note type="speaker">
            Anf. 175 ERIK ULLENHAG (fp):
          </note>
          <note>
            Fru talman! Att jag har fötts i Sverige, som är ett fritt och
            rikt land förskonat från krig, beror inte på att jag har gjort
            något extra bra eller att jag har gjort mig förtjänt av det. Det
            beror bara på att jag har haft tur.
          </note>
          <note>
            Den lilla flickan som behöver vård för sin ögonsjukdom i Sverige,
            som kommer från ett annat land där hon inte kan få den vården,
            har inte gjort något fel. Hon har bara haft oturen att födas i
            ett land där man inte kan få en sådan vård.
          </note>
          <note>
            Den som just nu fängslas för att hon eller han gör det vi gör,
            det vill säga ägnar oss åt politik, har inte gjort något fel.
            Man har haft oturen att födas i ofrihet.
          </note>
          <note>
            För mig som är liberal gör det att vi har ett moraliskt ansvar
            att ställa upp för de människor som inte har haft samma tur som
            vi. Den här moraliska skyldigheten sviker nu Sverige och den socialdemokratiska
            regeringen.
          </note>
          <note>
            Jag nämnde tidigare i kammaren att jag träffade en syriansk läkare
            häromdagen som bidrar till svensk tillväxt och välfärd. Med den
            politik som nu förs ska han kastas ut.
          </note>
          <note>
            Fortfarande är det så att homosexuella iranier inte får asyl
            i Sverige, trots att de inte kan utöva sin kärlek i hemlandet.
          </note>
          <note>
            58 barn har försvunnit i det svenska mottagningssystemet de senaste
            åren. Vi vet inte var de är och i vilken situation de befinner
            sig i.
          </note>
          <note>
            Svårt sjuka människor utvisas från ett av världens rikaste länder.
            Handläggningstiderna på migrationsverk och i mottagningssystem
            är så långa att människor får gå månad efter månad, ibland år
            efter år, för att vänta på besked om ifall de får stanna.
          </note>
          <note>
            Europas länder bygger allt högre murar, vilket gör att människor
            som vill söka asyl hänvisas till flyktingsmugglare. Och sedan
            ställer sig den svenska regeringen sig upp och säger: Vi måste
            ta krafttag mot flyktingsmugglingen.
          </note>
          <note>
            Jag lyssnade noga på Göran Persson när han läste upp sin regeringsförklaring.
            Han talade om att värna asylrätten, och jag blev väldigt glad.
            Jag tänkte att det kanske är en förändring på gång i socialdemokratisk
            flyktingpolitik. Det var det. Det var en förändring till det sämre.
            Det som migrationsminister Jan O Karlsson har ägnat sig åt efter
            valet är att säga att vi måste ta krafttag mot de asylsökande
            ryssar som begår brott.
          </note>
          <note>
            Är detta huvudproblemet i ett land som utvisar en ögonsjuk flicka?
            Vilken signal sänder det om främlingsfientlighet och rasism när
            man säger att det finns en massa asylsökande där ute som begår
            brott?
          </note>
          <note>
            I förrgår såg jag ett TV-program dit migrationsministern var
            inbjuden för att diskutera de här ensamkommande 58 flyktingbarnen
            som hade försvunnit.
          </note>
          <note>
            Migrationsministern hade tackat nej. Han hade meddelat TV-programmet
            att inte hade tid en enda onsdag innan jul att inför svenska folket
            diskutera var de här
          </note>
          <note>
            58 barnen befinner sig. Han prioriterar uppenbarligen att samarbeta
            med den ryska regeringen för att ta krafttag mot de väldigt få
            asylsökande som begår brott.
          </note>
          <note>
            Vi har ett tydligt liberalt alternativ vad gäller flyktingpolitiken.
            Det handlar om att vidga begreppet humanitära skäl så att fler
            får stanna. Det handlar om att se över barns situation så att
            vi inte hamnar i den situation där vi är nu. Det handlar om att
            korta handläggningstiderna. Det handlar om att ta emot fler kvotflyktingar.
            Det handlar om att öppna Sverige för arbetskraftsinvandring så
            att den som får ett jobb och vill arbeta i Sverige kan få möjlighet
            att stanna. Kort sagt handlar det om att stå upp för en generös
            flyktingpolitik.
          </note>
          <note>
            Vi ser en möjlighet under den kommande mandatperioden här. Socialdemokraterna
            är numera isolerade när det gäller att stå för en restriktiv flyktingpolitik.
            Jag hoppas att Miljöpartiet med Gustav Fridolin och andra menar
            allvar när det handlar om att driva socialdemokratin framför oss.
          </note>
          <note>
            Jag skulle vilja ha svar på en fråga i debatten. Nu är inte Jan
            O Karlsson här, men Mona Sahlin är här.
          </note>
          <note>
            Är det viktigare i svensk flyktingpolitik att ta krafttag mot
            asylsökande ryssar än att hjälpa den ögonsjuka flickan? Är det
            viktigare att diskutera de frågorna och säga: Nej, jag har inte
            tid på hela hösten att diskutera var de här 58 barnen befinner
            sig? Är det viktigare?
          </note>
          <note>
            Det är den ena frågan som jag skulle vilja ha svar på.
          </note>
          <note>
            Den andra frågan har vi redan varit inne på tidigare i dag. Den
            handlar om de horribla anklagelser mot
          </note>
          <note>
            Folkpartiet om att fiska i grumliga vatten som har kommit i slutet
            av valrörelsen. Jag har läst ett mejl från en handläggare på kansliet
            från slutet av valrörelsen där man öppet skriver att Folkpartiets
            arbetsmarknadspolitik är rasistisk. Är det något som Mona
          </note>
          <note>
            Sahlin står för?
          </note>
          <note>
            Jag lyssnade på Göran Persson häromdagen när han sade: Folkpartiet
            har blinkat med högerögat till de främlingsfientliga krafterna.
            Är det något som
          </note>
          <note>
            Mona Sahlin står för?
          </note>
          <note>
            LO skrev om vårt förslag om arbetskraftsinvandring, det vill
            säga det som skulle göra att den syrianska läkaren fick stanna.
            Man hade rubriken: Folkpartiet vill införa arbetsläger i Sverige.
            Är det något som
          </note>
          <note>
            Mona Sahlin står för?
          </note>
          <note>
            Förra gången det gick bra för Folkpartiet var
          </note>
          <note>
            1985. Det valets huvudfråga var eget rum på långvården. Det förslaget
            pratade Socialdemokraterna, när de kände makten hotad, om som
            att Folkpartiet vill sätta gamla i isoleringscell.
          </note>
          <note>
            När nu Mona Sahlin har fått ansvar för demokratifrågorna så är
            det nog rätt viktigt att fundera en smula på hur vi för den politiska
            debatten och retoriken i
          </note>
          <note>
            Sverige.
          </note>
          <note>
            Anf. 176 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Vi har lite olika syn på vilka strängar
          </note>
          <note>
            Folkpartiets retorik i valrörelsen slog an, Erik. Låt det vara
            därvid. Vi har fört den debatten ett par gånger.
          </note>
          <note>
            Men vore det inte åtminstone ett rimligt krav att ni, precis
            som socialdemokraten Eva Arvidsson var inne på, också ser till
            att få en intern uppgörelse och en intern sanningskommission där
            kan man se till att rensa i den - om man nu ska vara snäll - eventuella
            bruna retoriken, den bruna politiken och de bruna lössen?
          </note>
          <note type="speaker">
            Anf. 177 ERIK ULLENHAG (fp) replik:
          </note>
          <note>
            Fru talman! Det är synd att Gustav Fridolin gång på gång ägnar
            sig åt besinningslösa anklagelser mot
          </note>
          <note>
            Folkpartiet i stället för att ännu mer fokusera på och kritisera
            det parti som han samarbetar med och som stänger Sveriges gränser.
            Det är väl det som är den intressanta striden?
          </note>
          <note>
            Däremot kan jag säga - och där ska jag vara alldeles glasklar
            - att den som hyser främlingfientliga eller intoleranta åsikter
            inte har någonting att göra i
          </note>
          <note>
            Folkpartiet. Den personen ska inte rösta på Folkpartiet. Han
            eller hon får i så fall hitta något helt annat parti. Det där
            sade jag varje dag, tror jag, i valrörelsen. Jag sade det i den
            förra valrörelsen också. Jag vill inte ha din röst, sade jag till
            människor som vill stänga Sveriges gränser. Det borde fler partier
            ägna sig åt.
          </note>
          <note>
            Anf. 178 GUSTAV FRIDOLIN (mp)
          </note>
          <note>
            replik:
          </note>
          <note>
            Fru talman! Jag vet att det är Erik Ullenhags ansats, och jag
            tror att Erik Ullenhag vet att det också är min ansats rörande
            Miljöpartiet.
          </note>
          <note>
            Men han svarar ändå inte på min fråga. Vi är uppenbarligen många
            i den här kammaren som tror och seriöst tycker att Folkpartiets
            retorik i valrörelsen slog an strängar som vi helst inte vill
            ha anslagna under valrörelsen därför att vi traditionellt har
            lämnat dem till de bruna, främlingsfientliga extrema högerkrafterna.
          </note>
          <note>
            Kan det inte då vara ett rimligt krav att man inom
          </note>
          <note>
            Folkpartiet ser till att utreda och kolla upp det här?
          </note>
          <note>
            Man bör fråga sig: Hur var det egentligen? Vad ligger i anklagelserna?
            I stället för att bara reflexmässigt slå ifrån sig.
          </note>
          <note type="speaker">
            Anf. 179 ERIK ULLENHAG (fp) replik:
          </note>
          <note>
            Fru talman! Jag kan säga det igen: 67 % av de som röstade på
            Folkpartiet sade att vi har den bästa skolpolitiken. Räknar man
            snabbt i huvudet så ser man att det är tio procentenheter av svenska
            folket, det vill säga två miljöpartier. Så där alldeles vansinnigt
            många röster kan vi alltså inte ha vunnit på det här, även om
            vi skulle ha använt en sådan retorik.
          </note>
          <note>
            Det otäcka med debatten, och det som stör mig med Gustav Fridolin,
            Kalle Larsson och nästan alla andra som har varit uppe, är att
            det inte ges några konkreta exempel. Göran Persson stod här uppe
            och sade lite raljant att Folkpartiet blinkar med högerögat.
          </note>
          <note>
            Det är en mycket allvarlig anklagelse utan att man ger ett enda
            konkret exempel. Då är vi farligt ute i ett demokratiskt samtal
            i Sverige.
          </note>
          <note type="speaker">
            Anf. 180 ANA MARIA NARTI (fp):
          </note>
          <note>
            Fru talman! Mamma - mina kompisar vill inte längre gå och rösta!
            sade min dotter mot slutet av valkampanjen. Mina barn var mina
            bästa valarbetare, bland annat. Varför vill de inte längre gå?
            De hade ju varit väldigt intresserade under en lång tid. Jo, programmet
            med den dolda kameran hade klart och tydligt illustrerat vilken
            stor skillnad som finns mellan retorik och egentligt ställningstagande.
          </note>
          <note>
            Då tänkte jag så här: Vilken tur! Vilken tur att så få känner
            till politikens vardag. Det finns ju så många institutionaliserade
            osanningar som cirkulerar och virvlar runt, runt i den politiska
            debatten och som det nästan inte går att slå hål på.
          </note>
          <note>
            En av de här institutionaliserade osanningarna är att den öppna
            arbetslösheten har blivit 4 %. Vad betyder "den öppna arbetslösheten"?
            Den är en liten del av arbetslösheten. Var finns de andra? Vi
            har diskuterat det här. Jag har skrivit motioner om en statistik
            som inte speglar sanningen. Men det är som om detta inte någonsin
            skulle ha sagts eller skrivits.
          </note>
          <note>
            När man en gång intervjuade chefen för Institutet för arbetsmarknadspolitisk
            utvärdering, IFAU, Susanne Ackum-Agell, om hur stor den egentliga
            arbetslösheten var så sade hon att hon inte visste därför att
            det inte gick att räkna fram det, men att den antagligen skulle
            ligga på 15-16 %.
          </note>
          <note>
            Vem behöver den institutionaliserade osanningen?
          </note>
          <note>
            Och hur går det att arbeta demokratiskt när det inte går att
            ta reda på så enkla saker som hur många människor som inte kan
            arbeta i dag i Sverige?
          </note>
          <note>
            En stor del av de här människorna är så kallade utomlands födda.
            De får inte kallas för någonting annat i statistiken. Det är ett
            mycket intressant språkbruk! Men om man letar efter dem i arbetsförmedlingarnas
            register så finns de inte. Så fort som de blir svenska medborgare
            så försvinner de. De blir anonyma, och de finns inte längre. Vill
            man göra någonting tillsammans med dem, på deras villkor, så går
            inte det heller därför att de inte går att identifiera - och så
            vidare, och så vidare.
          </note>
          <note>
            I den här dimman av konstigheter, förvirring och oriktiga uppgifter
            kan man sprida väldigt konstiga uttalanden.
          </note>
          <note>
            En av dessa ständigt upprepade propagandistiska fraser är att
            Folkpartiet vill dumpa lönerna och att det är därför man vill
            ha arbetskraftsinvandring. När man slänger ur sig något sådant
            ser man inte ens på den enkla, mycket enkla, sanningen att Folkpartiet
            inte alls har tagit ställning mot kollektivavtal. Man bara slänger
            ur sig det.
          </note>
          <note>
            Jag vill då fråga: Vad är aktivitetsgarantin för något, annat
            än dumpade löner? Aktivitetsgarantin ger mycket låga ersättningar
            till de långtidsarbetslösa -
          </note>
          <note>
            många av dem är invandrare - och tvingar in dem i sysslor som
            de mycket ofta inte vill ha. De får jobba där för oerhört låga
            ersättningar. Statsrådet Mona
          </note>
          <note>
            Sahlin vet mycket väl att jag under en följd av år har talat
            om den mycket låga ersättning som en långtidsarbetslös får när
            han eller hon vill ha utbildning, om han inte har haft a-kasseersättning.
            Vad är det för något? Det är en underdumpad ersättning! De får
            så lite pengar för att utbilda sig att de måste söka socialbidrag
            för att komplettera utbildningbidraget.
          </note>
          <note>
            Man kan ta fram en lång lista över sådana konstigheter när man
            vill tala om den misslyckade integrationen. Faktum är att vi har
            misslyckats därför att vi inte har velat tala konkret och tydligt.
          </note>
          <note type="speaker">
            Anf. 181 LARS JOHANSSON (s):
          </note>
          <note>
            Herr talman! Av debatten kan man lätt få intrycket att vi socialdemokrater
            är nöjda med sakernas tillstånd i landet när det gäller integrationspolitiken.
            Så är det givetvis inte.
          </note>
          <note>
            Vår integrationspolitik är inriktad på att ge stöd till individers
            försörjning och delaktighet i samhället, värna grundläggande demokratiska
            värden och verka för kvinnors och mäns lika rättigheter och möjligheter
            samt förebygga och motverka diskriminering, främlingsfientlighet
            och rasism.
          </note>
          <note>
            I syfte att öka integrationen görs bland annat särskilda storstadssatsningar
            i sju kommuner med hög koncentration av invandrare. En av dessa
            kommuner är Göteborg - en kommun med flera områden som har hög
            koncentration av invandrare. I stadsdelar som
          </note>
          <note>
            Bergsjön, Angered och Biskopsgården görs ett ganska aktivt arbete
            av stadsdelsförvaltningar, ideella organisationer och också faktiskt
            lokala bostadsföretag.
          </note>
          <note>
            Trots detta tar det svenska samhället fortfarande inte i tillräcklig
            grad vara på invandrarnas kompetens och möjligheter. Framför allt
            ser vi detta på arbetsmarknaden, där det finns stora brister i
            integrationspolitiken. Jag vill därför lyfta fram dessa brister
            i politiken utan att för den skull i dag ha en samlad lösning
            på de här sakerna.
          </note>
          <note>
            För några veckor sedan kom en ny forskarrapport från SCB och
            Arbetslivscentrum som visade hur välfärden för invandrare har
            utvecklats under 1990-
          </note>
          <note>
            talet. Det är en skrämmande redovisning. Sysselsättningen minskade
            med 33 % bland invandrare som varit här mindre än tio år, jämfört
            med 8 % bland infödda svenskar. Flyktinginvandrarna har genomgående
            sämre levnadsstandard, även efter tio år i Sverige. Trångboddheten
            är utmärkande för invandrare från Mellanöstern och före detta
            Jugoslavien.
          </note>
          <note>
            Sysselsättningen är en nyckelfråga. Bristande utbildning, svaga
            språk- och samhällskunskaper, ingen arbetslivserfarenhet och dåligt
            stöd från samhället leder till låg sysselsättning och hög arbetslöshet.
          </note>
          <note>
            Forskarna visade vidare på att invandrarna grovt kan indelas
            i två huvudgrupper: en grupp som utgörs av arbetskraftsinvandrare
            från den rika världen -
          </note>
          <note>
            Norden och centrala EU - och en annan grupp som omfattar flyktinginvandrare
            från aktuella krigszoner, inte sällan i andra världsdelar. De
            som kommer från den rika världen har en välfärd i nivå med infödda
            svenskars. Levnadsvillkoren för flyktinginvandrarna ligger däremot
            långt efter.
          </note>
          <note>
            Välfärdsskillnaderna är så omfattande att man kan tala om två
            invandrarklasser. Arbetskraftsinvandrarna från de rika länderna
            är attraktiva på svensk arbetsmarknad. Flyktinginvandrarna är
            en missgynnad grupp, som efter förföljelse i hemlandet under lång
            tid får leva med dramatiskt sämre levnadsvillkor än både svenskar
            och arbetskraftsinvandrare från de rika länderna.
          </note>
          <note>
            Den uppenbara ojämlikheten mellan flyktingar och infödda svenskar
            som redovisas i SCB:s rapport måste tas på största allvar. Dessutom
            vet vi att det fortfarande finns flera hundra tusen människor
            med utländsk bakgrund som ännu inte har kommit in på den svenska
            arbetsmarknaden. Därför måste regering och riksdag under den kommande
            mandatperioden ta initiativ till ytterligare åtgärder i syfte
            att åstadkomma en framgångsrik integrationspolitik i enlighet
            med de mål riksdagen har satt upp.
          </note>
          <note>
            Ett exempel kan vara att samla arbetsmarknadens parter för ett
            gemensamt handlingsprogram för full sysselsättning. Detta bör
            ske inte minst mot bakgrund av den nyss avslutade valdebatten
            och det som har diskuterats i kammaren i dag.
          </note>
          <note>
            De särskilda storstadssatsningarna som genomförs behövs, men
            integrationsarbetet bedrivs också, mer eller mindre intensivt,
            i övriga kommuner. Hela Sverigestrategin, där alla kommuner ska
            medverka i det svenska flyktingmottagandet, är självklar och måste
            alltid försvaras mot de krafter som gärna vill smita undan sitt
            samhällsansvar.
          </note>
          <note>
            Avslutningsvis skulle jag vilja peka på den resurs som många
            flyktinginvandrare utgör för sina forna hemländer. I Göteborg
            har det visat sig att många flyktinginvandrare är intresserade
            av frivillig återvandring - att frivilligt återvända till sina
            forna hemländer - om de ges rimliga förutsättningar.
          </note>
          <note>
            Om människor som kommer från länder som
          </note>
          <note>
            Bosnien-Hercegovina, Kosovo och Somalia ska kunna få en dräglig
            livsföring fordras företag som kan ge arbete. Att skapa sysselsättning
            är helt avgörande för dessa länders framtid. Flyktinginvandrarnas
            kulturella kompetens och kunskap om det svenska samhället utgör
            en stor tillgång och kan få stor betydelse i det egna landets
            uppbyggnad, men det förutsätter att vi använder denna kompetens
            på ett adekvat vis och ger dem en möjlighet att delta i arbetet
            med det svenska biståndet. Det kan vara en framgångsrik väg, som
            på sikt också kan främja svenska företags handelsutbyte med dessa
            länder.
          </note>
          <note>
            Hittills sker detta i form av olika projekt som finansieras via
            Migrationsverket och Europeiska flyktingfonden. Enligt de erfarenheter
            jag har från Göteborg finns det en stor mängd möjligheter att
            utveckla ett sådant arbete. I de projekt som jag känner till har
            vi bara i Göteborg ett sextiotal flyktinginvandrare som har återvänt
            och startat små företag i Bosnien,
          </note>
          <note>
            Kosovo och Somalia. Även på denna punkt hoppas jag att regeringen
            kommer att vidta åtgärder i syfte att stödja en frivillig återvandring
            med ökat ekonomiskt stöd till fler länder i syfte att etablera
            företag och skapa arbete och ekonomisk utveckling.
          </note>
          <note type="speaker">
            Anf. 182 Statsrådet MONA SAHLIN (s):
          </note>
          <note>
            Herr talman! Först skulle jag vilja välkomna alla nyvalda ledamöter
            som sitter i kammaren i dag. Det är roligt att se er, och det
            ska bli spännande att jobba ihop med er om integrationspolitiken.
            Det bådar gott för möjligheterna att tillsammans utveckla den
            till någonting bättre än den är i dag.
          </note>
          <note>
            Jag hade tänkt börja mitt anförande ungefär som
          </note>
          <note>
            Gustav Fridolin gjorde. Jag ville påminna om att i morgon, den
            9 november, är årsdagen av två händelser - en händelse som Gustav
            Fridolin nämnde, nämligen Kristallnatten. Det är viktigt att minnas
            hur annorlunda Europa såg ut för inte så länge sedan, och vi måste
            hela tiden vara vaksamma så att det inte sker igen.
          </note>
          <note>
            Kristallnatten kan låta som något som skedde för väldigt länge
            sedan. Min dotter är 19 år. Jag tyckte att det var ganska nyligen
            som hon var nyfödd. Kristallnatten inträffade 19 år innan jag
            föddes. Det är inte så länge sedan.
          </note>
          <note>
            En annan händelse som det är en årsdag för i morgon den 9 november
            är en positiv händelse, en fantastisk händelse, nämligen Berlinmurens
            fall. Det skedde samma år som min yngste son föddes. Det är inte
            så länge sedan, men det var ett helt annat Europa.
          </note>
          <note>
            Det är mycket som vi måste hålla levande i debatten om integrationen
            och lära av öppenheten och lusten efter frihet och hur livsavgörande
            den är.
          </note>
          <note>
            Integration, demokrati och mänskliga rättigheter i
          </note>
          <note>
            Sverige är områden som jag nu ansvarar för och som verkligen
            hänger ihop. Motsatsen till detta, herr talman, är att bli diskriminerad
            och att bli förminskad på grund av hur man ser ut, hur ens namn
            låter, varifrån ens utbildning är, vilken sexuell läggning man
            har, om man är för gammal, om man är för ung, om man är kvinna
            eller om man är man. Det finns inget mer förnedrande än att bli
            diskriminerad för den man är.
          </note>
          <note>
            Jag tror att vi alla här är överens om att det viktiga är att
            alla i vårt land, vilket också är målet för integrationspolitiken,
            ska ha samma rättigheter, samma möjligheter och samma skyldigheter.
            Därmed handlar integration och demokrati bland annat om att synliggöra
            diskriminering, förhindra diskriminering men också så snabbt som
            möjligt till fullo bli introducerad och välkomnad i det svenska
            samhället.
          </note>
          <note>
            Målet är inte, och det tror jag att vi också är överens om i
            kammaren i dag, att vi alla ska bli lika. Målet är att acceptera
            och till och med gilla olikhet men ovillkorligt stå upp för lika
            rättigheter men kanske också, herr talman, att söka det som en
            del i dag har kallat en gemensam värdegrund i vårt land som alla
            måste omfattas av och känna tillhörighet till, vilket bland annat
            är vår demokrati.
          </note>
          <note>
            Ser det ut så här i Sverige? Nej, det gör det verkligen inte.
            Vi har strukturell rasism. Vi har strukturell diskriminering.
            Vi måste se sambanden mellan till exempel hot och våld mot homosexuella
            och de rasistiska organisationerna. Den som inte ser det är inte
            trovärdig. Vi måste också se att kön och klass spelar roll för
            hur det misslyckade integrerade Sverige ser ut.
          </note>
          <note>
            Men varje seriös debatt här i kammaren och var den än förs måste
            också handla om och se och erkänna vad som har hänt under de senaste
            åren. Vad har vi lyckats med? Vad har vi misslyckats med? När
            vi ser det får vi förändra och förstärka innehållet i integrationspolitiken.
          </note>
          <note>
            De två områden som jag vill lyfta fram i dag är framför allt
            diskrimineringen, som lyser med sin frånvaro i många av inläggen
            här i dag, men också hur mottagandet av flyktingar ser ut.
          </note>
          <note>
            Jag vill börja med att säga följande mening som jag också tycker
            saknas här i dag:
          </note>
          <note>
            En majoritet av de invandrade svenskarna arbetar, försörjer sig
            själva och talar alldeles utmärkt svenska.
          </note>
          <note>
            När Moderaterna till exempel döpte sitt integrationsprogram av
            alla program till Från bidragsland till framtidsland ger det en
            annan signal, eller när de i samma program skrev: Vi accepterar
            inte heller ett kravlöst bidragsberoende där de sociala myndigheternas
            passivitet ger invandrare möjlighet att överutnyttja välfärdssystemen.
          </note>
          <note>
            Därför måste nog också Folkpartiet acceptera en debatt om inslagen
            i valrörelsen där man till exempel på ett farligt sätt blandar
            ihop rätten till medborgarskap med möjligheten att lära sig svenska.
          </note>
          <note>
            Stefan Attefall ställde en mycket befogad fråga som han inledde
            med att citera ur regeringsdeklarationen från 1996, tror jag.
            Ämnet integration och arbetslöshet är ju sannerligen inte ett
            nytt ämne.
          </note>
          <note>
            När det gäller arbetslöshet ska jag ta upp den grupp människor
            som står längst bort från arbetsmarknaden, nämligen invandrare
            från länder utanför
          </note>
          <note>
            Europa. 1997 var arbetslösheten för denna grupp
          </note>
          <note>
            28 %. I dag är den 13 %. Det är för högt, men någonting har hänt.
            Sysselsättningsgraden för samma grupp människor, invandrare från
            länder utanför Europa, var
          </note>
          <note>
            40 % år 1997. I dag är den 55 %. Det är fortfarande för lågt.
            Men någonting har hänt.
          </note>
          <note>
            En seriös debatt måste också utgå från det stora antalet flyktingar
            som Sverige har tagit emot, inte minst under början av 90-talet
            under det fruktansvärda kriget i det gamla Jugoslavien när arbetslösheten
            samtidigt var rekordhög i Sverige. Då öppnade Sverige ändå gränserna
            för Europas flyktingar. Sverige var ett av de länder i Europa
            som gjorde det i allra högsta grad. Det är klart att det har inneburit
            en ansträngning
          </note>
          <note>
            - det tror jag att alla här ser - på arbetsmarknadspolitiken
            och på möjligheterna till en snabb introduktion.
          </note>
          <note>
            Men jag är ändå stolt över att Sverige både var och är ett av
            de länder i Europa som tar emot mest flyktingar. Jag blir upprörd
            när en del i kammaren här säger att vi har en restriktiv flyktingpolitik.
            Det påstår jag att vi inte har.
          </note>
          <note>
            Nu måste vi stärka det som har hänt bland annat på arbetsmarknaden.
            Och jag vill bara mycket kortfattat nämna några av de områden
            som regeringen och samarbetspartierna nu jobbar med mycket intensivt
            för att förstärka, och vi kommer också att lämna förslag till
            riksdagen och till våra myndigheter och föra diskussioner med
            kommuner och med arbetsmarknadens parter.
          </note>
          <note>
            Jag ska börja med att ta upp arbetsmarknadspolitiken. Den ska
            ännu tydligare riktas in på dem som står längst bort från arbetsmarknaden.
            Dit hör också dem som Ana Maria Narti mycket riktigt påpekade
            inte syns i statistiken men som självfallet måste vara en del
            av både arbetsmarknadspolitiken och introduktionen för flyktingar.
            Början till detta kommer i en proposition som överlämnas till
            riksdagen nästa månad.
          </note>
          <note>
            Jag vill också påpeka att det inte finns något krav på att man
            ska ha godkänd sfi för att bli anmäld och ens anmälan behandlad
            på arbetsförmedlingen. Folkpartiet uttryckte detta som ett stort
            krav som man nu skulle ta bort. Men det finns inget sådant krav.
            Den arbetsförmedlare som arbetar efter detta icke existerande
            krav gör fel.
          </note>
          <note>
            Diskrimineringslagarna ska både användas och stärkas. Kompletterande
            utbildning av utländsk examen ska både bli mer omfattande men
            också vara mycket mer effektiv. Bristyrkesutbildning ska kunna
            ges också till redan anställda, så att civilingenjören inte fortsätter
            att köra taxi om han behövs som civilingenjör.
          </note>
          <note>
            Personliga handledare ska införas inom arbetsförmedlingen, som
            också måste handla om den grupp som Ana Maria Narti talade om,
            den som i dag inte ens finns i statistiken.
          </note>
          <note>
            Praktikplatser måste införas redan vid asylmottagandet. Och här
            måste vi arbeta fram ett samarbete med arbetsgivarna så att de
            också är med och erbjuder praktikplatser och träning i svenska
            språket i det yrke som man har.
          </note>
          <note>
            Skärpning, sade Gustav Fridolin, till oss politiker.
          </note>
          <note>
            Skärpning också till landets arbetsgivare, kommunala, statliga
            och privata. Ställ upp.
          </note>
          <note>
            Svenska för invandrare förändras redan nu, och det ska göras
            i ännu större utsträckning eftersom det där har funnits stora
            brister.
          </note>
          <note>
            Resurserna till skolan i de segregerade områdena ökar. Storstadssatsningen
            utvecklas. Introduktionen ska förändras, där Malmö är ett mycket
            gott exempel på hur långt man kan komma med en arbetsplatsförlagd
            introduktion. Arbetsrätten ska stärkas, eftersom också detta hör
            till arbetet med integration. Och inte minst, herr talman, ska
            integrationspolitiken integreras i alla politikens huvudområden.
            Så stor och viktig är den.
          </note>
          <note type="speaker">
            Anf. 183 STEFAN ATTEFALL (kd) replik:
          </note>
          <note>
            Herr talman! Jag talade i mitt anförande om vikten av mångfaldens
            samhälle där olika grupper lever sida vid sida med varandra så
            att de berikar varandra.
          </note>
          <note>
            Jag använde bildspråket och talade om en mustig kött- och grönsaksgryta
            i stället för en smaklös paté.
          </note>
          <note>
            Ett sådant samhälle kräver att vi har respekt för varandra och
            visar tolerans. Jag blev lite bekymrad häromdagen när jag såg
            ett uttalande av Mona Sahlin i Göteborgs-Posten där hon säger
            sig vara intresserad av att tvinga alla kyrkor och religiösa samfund
            att viga homosexuella i strid med deras religiösa övertygelse.
            Med anledning av detta uttalar sig ordföranden för Svenska islamiska
            samfundet, Abd al Haqq Kielan, i en tidning och säger: Det finns
            inget inom islam som säger att det är möjligt att viga homosexuella.
            En vigsel kan bara ske mellan man och kvinna.
          </note>
          <note>
            Vi kan tycka vad vi vill om hans uttalande. När vi har en lag
            om partnerskap ska det självfallet finnas tillgång till partnerskapsförrättare
            över hela landet.
          </note>
          <note>
            Men är det verkligen grunden för ett tolerant samhälle att tvinga
            muslimer att agera på ett visst sätt i strid med deras religiösa
            övertygelse? Blir det en bra integration av en sådan politik?
          </note>
          <note>
            Anf. 184 Statsrådet MONA SAHLIN (s)
          </note>
          <note>
            replik:
          </note>
          <note>
            Herr talman! För mig handlar integrationspolitiken om att se
            individers rätt mot system och strukturer som förhindrar individer
            att leva hela och fulla liv.
          </note>
          <note>
            Jag fortsätter ta mig friheten att också se homosexuella som
            älskar varandra, är djupt religiösa och känner en stor sorg över
            att möjligheten inte finns att inför den gud de tror på få sin
            kärlek bekräftad. Jag tycker det är ett viktigt inslag i debatten
            om individens otvetydiga rätt att få leva ett helt och värdigt
            liv.
          </note>
          <note>
            Den debatten, Stefan Attefall, tycker jag hör hemma i integrationspolitiken
            och jag tänker fortsätta föra den, mot muslimska företrädare eller
            mot kristna - det spelar ingen roll.
          </note>
          <note type="speaker">
            Anf. 185 STEFAN ATTEFALL (kd) replik:
          </note>
          <note>
            Herr talman! Det här är en viktig principiell fråga.
          </note>
          <note>
            Om vi vill ha ett samhälle med mångfald, olika kulturella uttryckssätt
            och olika religiösa övertygelser måste vi också skapa ett samhälle
            där man får leva lite olika. Jag har läst i tidningen om präster
            som inte vill viga exempelvis de som har skilt sig tidigare. Jag
            tycker det är ett korkat synsätt, men jag vill inte ha en lag
            som tvingar en präst att göra det mot sin övertygelse. Hur långt
            ska vi gå in i civila gemenskapers, religiösa och etniska gruppers
            inre liv? Vi ska se till att alla har chans att bli vigda. Men
            hur ska vi undvika ett samhälle som skapar likadana beteendemönster
            överallt i stället mångfald?
          </note>
          <note>
            Anf. 186 Statsrådet MONA SAHLIN (s)
          </note>
          <note>
            replik:
          </note>
          <note>
            Herr talman! Ibland är det något märkligt med
          </note>
          <note>
            Kristdemokraternas hållning i integrationsdebatten och diskussionen
            om de homosexuella. Av alla ämnen, av alla förtryck, av alla problemställningar
            väljer
          </note>
          <note>
            Stefan Attefall att ta upp frågeställningen om individers rätt
            och möjlighet att få sin kärlek bekräftad också om de är homosexuella
            och att då försvara kyrkans ställning.
          </note>
          <note>
            Många delar inom kyrkan har förändrats genom årtiondena. Jag
            hoppas att också synen på homosexuella kommer att förändras inom
            kyrkan.
          </note>
          <note type="speaker">
            Anf. 187 ANA MARIA NARTI (fp) replik:
          </note>
          <note>
            Herr talman! Statsrådet Mona Sahlin vet att under den första
            perioden med EU-medlemskap var 1 % av alla projekt mot arbetslöshet
            initierade och ledda av invandrare. Jag vet inte om statsrådet
            känner till att under den andra perioden med sådana projekt har
            antalet invandrarinitierade och ledda projekt minskat drastiskt.
            Väldigt många myndigheter, framför allt
          </note>
          <note>
            AMS, har vägrat samarbeta med invandrarna. Den senaste sorgliga
            händelsen har att göra med projektet
          </note>
          <note>
            Simba i Stockholm. Vad tänker statsrådet göra åt denna sak som
            vi har diskuterat här tusen gånger om?
          </note>
          <note>
            Anf. 188 Statsrådet MONA SAHLIN (s)
          </note>
          <note>
            replik:
          </note>
          <note>
            Herr talman! Vi kanske inte har diskuterat det tusen gånger,
            men eftersom Ana Maria Narti är kvar i riksdagen kanske det blir
            tusen gånger under denna mandatperiod.
          </note>
          <note>
            Ana Maria Narti har lärt mig oerhört mycket om brister som har
            varit synliga länge för henne men inte för mig. Det gäller till
            exempel hur invandrarnas egna organisationer och företag blir
            diskriminerade i fråga om att få vara en del av arbetsmarknadspolitiken.
            Det jag konkret kan säga - repliktiden är kort - är att när vi
            nu ska ge möjlighet till personlig handledning för de grupper
            som står längst bort från arbetsmarknaden tänker jag personligen
            se till att också de organisationer Ana Maria Narti nu pratar
            om får bli en del i detta system. Det ska inte enbart bestå av
            arbetsförmedlare.
          </note>
          <note type="speaker">
            Anf. 189 ANA MARIA NARTI (fp) replik:
          </note>
          <note>
            Herr talman! Jag skulle också vilja fråga om statsrådet som socialdemokrat
            inte är trött på modeller för integration som går genom en fruktansvärt
            centraliserad och hierarkisk struktur. Är det inte bättre att
            satsa på gräsrötterna och låta initiativ och handlingskraft komma
            upp nedifrån?
          </note>
          <note>
            Anf. 190 Statsrådet MONA SAHLIN (s)
          </note>
          <note>
            replik:
          </note>
          <note>
            Herr talman! Jag tror att man behöver båda synsätten. Ibland
            är bristerna i integrationen just att det inte har varit ett centralt
            ansvar som man har tvingat på alla som har ansvar inom utbildning
            eller arbetsmarknadspolitik. Men jag är trött på att det har varit
            så svårt att också se styrkan i det andra, det som kommer underifrån.
            Jag hoppas personligen att erfarenheterna från storstadsarbetet
            har kunnat visa många att det är där de riktigt lyckade exemplen
            finns.
          </note>
          <note type="speaker">
            Anf. 191 MAURICIO ROJAS (fp) replik:
          </note>
          <note>
            Herr talman! Tack Mona för dina välkomnande ord. Vi ska säkert
            få många tillfällen att utbyta åsikter.
          </note>
          <note>
            Vi känner båda till statistiken. Vi känner väl till att uppgången
            i sysselsättning bland inte minst utomeuropeiska invandrare bröts
            vid halvårsskiftet 2001.
          </note>
          <note>
            Från det ögonblicket och framåt har det skett en dramatisk försämring.
            För personer som är medborgare i ett afrikanskt land har sysselsättningsgraden
            minskat med 20 % på ett år. Det är en katastrof. Därför föreslog
            jag i mitt anförande att vi skulle kunna samla en nationell kriskommission
            kring detta. Vi måste parera denna utveckling här och nu.
          </note>
          <note>
            Anf. 192 Statsrådet MONA SAHLIN (s)
          </note>
          <note>
            replik:
          </note>
          <note>
            Herr talman! Jag känner inte igen den siffra som
          </note>
          <note>
            Mauricio Rojas nämnde. Men det är utan tvekan så att den uppgång
            vi har sett i sysselsättning och nedgång i arbetslöshet bland
            de invandrade svenskarna till stor del handlar om att konjunkturen
            har varit väldigt stark. Det handlar dock inte bara om det. Det
            har också skett en förändring i många arbetsgivares syn på människor
            med utländsk kompetens och bakgrund.
          </note>
          <note>
            Jag ser fram emot ett konkret samarbete. Om konjunkturen nu vänder
            nedåt ska det inte återigen bli de invandrade svenskarna som ska
            få ta en stor del av smällen. Jag hoppas att Mauricio Rojas lägger
            till diskrimineringsaspekten till sitt eget sätt att tänka.
          </note>
          <note>
            Den saknar jag. Jag tror inte att det bara handlar om hur systemen
            fungerar inom arbetsmarknaden utan också hur diskrimineringen
            förstärks i tider av dåliga konjunkturer. Jag ser mig själv som
            ledare för en kriskommission. Det är detta integrationspolitiken
            handlar om. Jag hoppas Mauricio Rojas vill vara med.
          </note>
          <note>
            Men se diskrimineringen mer än vad du gör nu!
          </note>
          <note type="speaker">
            Anf. 193 MAURICIO ROJAS (fp) replik:
          </note>
          <note>
            Herr talman! Vi är överens om det också. Vi kan samarbeta när
            det gäller diskrimineringen.
          </note>
          <note>
            De siffror jag använder är officiella siffror från
          </note>
          <note>
            Statistiska centralbyrån. Om man dessutom tänker på att Konjunkturinstitutet
            säger att det kan gå ännu sämre den närmaste framtiden har vi
            all anledning att här och nu inleda ett arbete för att stoppa
            det som kan bli en katastrof av en redan mycket dålig situation.
          </note>
          <note>
            Anf. 194 Statsrådet MONA SAHLIN (s)
          </note>
          <note>
            replik:
          </note>
          <note>
            Herr talman! Jag håller med men vill bara kort säga att detta
            är ett mycket grannlaga och omfattande arbete. Första steget kommer
            att bli en proposition från Näringsdepartementet som handlar om
            arbetsmarknadspolitiken och förändringen i dess inriktning.
          </note>
          <note>
            Jag hoppas att vi kan återkomma till många andra insatser och
            också arbeta ihop med näringsliv och företagare för att bryta
            den utveckling som Mauricio
          </note>
          <note>
            Rojas mycket riktigt visar på.
          </note>
          <note type="speaker">
            Anf. 195 STEN TOLGFORS (m) replik:
          </note>
          <note>
            Herr talman! Jag noterade att Mona Sahlin hellre talade om andras
            politik än om sitt eget ansvar för arbetslöshet, utanförskap,
            nyfattigdom och kunskapsbrist. Jag noterade att Mona Sahlin inte
            var i kammaren under första delen av debatten, och det beklagar
            jag. Hade hon varit här när jag höll mitt anförande hade hon hört
            när jag talade om att de faktorer som styr utanförskap är generella.
            Jag gick igenom vilka det var. Förutom de generella finns också
            bristande språkkunskap och diskriminering.
          </note>
          <note>
            Jag talade också om att det är fel att tro att utländskt ursprung
            automatiskt ger utanförskap, de flesta invandrare är totalintegrerade.
            Jag talade också om att tusentals svenskar sitter i exakt samma
            situation i exakt samma områden som de som regeringen ofta definierar
            som etniskt segregerade.
          </note>
          <note>
            Jag tycker att regeringen vaknar alldeles för sent som i regeringsdeklarationen.
            Många av oss har sett de här frågorna växa fram under 15 års tid.
            Det jag tycker är allvarligast med regeringens synsätt är att
            det är särlösningar, inte förbättringar av det generella välfärdssystemet
            utan särlösningar som ska göra en skillnad.
          </note>
          <note>
            Jag ska passa på att fråga: Hur ser Mona Sahlin i dag på positiv
            särbehandling? Det har varit väldigt olika genom åren.
          </note>
          <note>
            Anf. 196 Statsrådet MONA SAHLIN (s)
          </note>
          <note>
            replik:
          </note>
          <note>
            Herr talman! Jag hörde Sten Tolgfors inlägg fast på intern-TV:n.
            Jag följde det mycket intresserat, och jag noterade att det saknas
            en dimension om diskriminering både i det Sten Tolgfors sade nu
            och i det han sade i sitt anförande.
          </note>
          <note>
            Det är inte så att Sten Tolgfors, jag eller någon annan här i
            kammaren eller någon annan i regeringen har vaknat nu. Det är
            inte så att integrationspolitiken är ny. Det är inte så att vi
            bara kan se misslyckanden under de 15 år som har varit. Däremot
            behövs det en helt annan kraftsamling nu så att det inte bara
            handlar om konjunkturuppgång när vi kan se framgångar på arbetsmarknaden.
            Om man ser diskriminering som en del av det stora problemet måste
            man också se behovet av särlösningar. Den som är en vit medelåldersman
            blir inte diskriminerad beroende på sitt namn och sin hudfärg,
            utan det blir den som har invandrat hit med en utbildning och
            en yrkeserfarenhet från ett land utanför Europa. Därför vill jag
            fortsätta att diskutera begreppet positiv särbehandling för att
            bryta den negativa särbehandling som existerar i dag.
          </note>
          <note type="speaker">
            Anf. 197 STEN TOLGFORS (m) replik:
          </note>
          <note>
            Herr talman! Regeringens politik på detta som på alla andra områden
            har byggt på att "först ska vi lösa det här, och sedan ska vi
            ta något annat", och då har integrationsfrågorna skjutits fram.
            Därför har de inte blivit hanterade och därför står vi inför problemen.
          </note>
          <note>
            Läs vår nya integrationsmotion, läs studierna om hur det går
            för internationellt adopterade på arbetsmarknaden, uppmanar jag
            statsrådet. Det är inte särlösningar som löser detta, de skapar
            nya motsättningar. Jag lovar att återkomma i en interpellationsdebatt
            med statsrådet så att vi i grunden får prata igenom detta. Jag
            tror att hon skapar grund för nya motsättningar genom att avisera
            särlösningar på snart sagt varje område.
          </note>
          <note>
            Anf. 198 Statsrådet MONA SAHLIN (s)
          </note>
          <note>
            replik:
          </note>
          <note>
            Herr talman! Jag ser fram emot den interpellationsdebatten och
            vill bara påpeka att den upprördhet som varje tanke på positiv
            särbehandling väcker hos framför allt Moderaterna tycker jag mig
            sakna när det gäller den faktiska negativa särbehandling som sker
            i dag och de risker som också det ger för motsättningar. Jag ser
            fram emot debatten och vill än en gång påpeka: Integrationsarbetet
            är inte nytt, det är ingen ny uppfinning. Det är ingenting som
            vi insåg behovet av i morse när vi vaknade, utan det är någonting
            som vi har jobbat med under många år och behöver fortsätta att
            förstärka.
          </note>
          <note type="speaker">
            Anf. 199 NYAMKO SABUNI (fp) replik:
          </note>
          <note>
            Herr talman! Folkpartiets hela valkampanj byggde på att vi ställer
            krav, och vi ställer krav på alla i vårt samhälle - elever, lärare,
            arbetsgivare och till och med invandrare. Men det är bara när
            man ställer krav på invandrare som Socialdemokraterna reagerar.
          </note>
          <note>
            Min fråga är: Vad är det för fel att jag som invandrare vill
            att man ställer krav på mig att jag ska arbeta men också att det
            finns förutsättningar för att åstadkomma detta, vilket Folkpartiet
            har gjort, att man ställer krav på att jag ska kunna tala svenska
            men att man också ser till att det finns förutsättningar för att
            lära sig svenska, vilket Folkpartiet har gjort?
          </note>
          <note>
            Vad är det, Mona Sahlin, för fel på att ställa krav på invandrare
            när man ställer krav på alla andra i vårt samhälle? Varför måste
            man fortsätta att särbehandla invandrare?
          </note>
          <note>
            Anf. 200 Statsrådet MONA SAHLIN (s)
          </note>
          <note>
            replik:
          </note>
          <note>
            Herr talman! Nyamko Sabunis frågeställning, tycker jag, väcker
            precis den oro jag känner i magen.
          </note>
          <note>
            Varför är det fel att ställa krav på invandrare när vi gör det
            på alla andra i samhället? frågade hon alldeles nyss. Vad är skillnaden?
          </note>
          <note>
            Jag hade trott att det handlade om lika möjligheter, lika krav,
            lika förutsättningar. Därav kommer frågeställningen som Folkpartiet
            måste vänja sig vid.
          </note>
          <note>
            Jag tycker inte att Folkpartiet är ett främlingsfientligt parti,
            men jag tycker minst sagt att det blinkades med många högra ögon.
            Medborgarskap handlar om rätten till tillhörighet till en nation,
            oavsett om man kan tala ett ord av språket eller inte. Rätten
            att lära sig, som i det här fallet, svenska är däremot ett krav
            och en möjlighet som vi alla måste ha. Det tycker jag är en stor
            skillnad.
          </note>
          <note type="speaker">
            Anf. 201 NYAMKO SABUNI (fp) replik:
          </note>
          <note>
            Herr talman! Fortfarande reagerade statsrådet inte på att vi
            ställer krav på elever så att de ska kunna avsluta sina utbildningar
            och komma ut med godkända betyg, precis som vi ställer krav på
            lärare och alla andra. Men det är fortfarande bara på invandrare
            statsrådet reagerar på.
          </note>
          <note>
            Beträffande medborgarskap: Hur kommer det sig att Socialdemokraterna
            införde till exempel femårsgräns för dem som har fått uppehållstillstånd
            innan de kan bli medborgare? Krav på språkförståelse för medborgarskap
            är en tradition som har funnits ända fram till 80-talet. Där har
            ni aldrig beklagat er över och sagt att den ska tas bort, den
            har bara successivt försvunnit. Vi vill bara återinföra den traditionen.
          </note>
          <note>
            Anf. 202 Statsrådet MONA SAHLIN (s)
          </note>
          <note>
            replik:
          </note>
          <note>
            Herr talman! Nyamko Sabuni vet att det inte finns någon här som
            inte vill ställa krav både på sig själv och på andra. Skolan,
            undervisningspolitiken, arbetsmarknadspolitiken handlar om krav.
            Det jag ställde frågan om var det argument som Folkpartiet en
            månad innan riksmötet avslutades röstade nej till, nämligen att
            ha språkkrav för att bli medborgare i
          </note>
          <note>
            Sverige, men som plötsligt under sommaren blev en helig princip
            i integrationspolitiken.
          </note>
          <note>
            Jag hävdar fortfarande att medborgarskap inte är krav, det är
            rätten att tillhöra en nation.
          </note>
          <note type="speaker">
            Anf. 203 EVA FLYBORG (fp):
          </note>
          <note>
            Herr talman! Debatten om demokrati och integration har ofta handlat
            om de nya svenskarnas väg in i det svenska samhället, och det
            är en oerhört viktig fråga - kanske tillsammans med frågan om
            våra företagare och deras förmåga att skapa nya jobb den allra
            viktigaste just nu. Men demokrati måste också handla om att vara
            en del av Sverige och hur vi ska kunna utöva det aktiva medborgarskapet
            och verkligen känna oss som en del av samhället och faktiskt av
            makten.
          </note>
          <note>
            All makt utgår från folket, står det i inledningen till våra
            grundlagar. Vi förtroendevalda är sedan valda av svenska folket
            att besluta i deras ställe. Det är ett stort förtroende och det
            finaste uppdrag en svensk kan få - att representera sina medmänniskor
            i Sveriges riksdag och stifta lagar.
          </note>
          <note>
            Det förtroendet är dessvärre alltmer naggat i kanten. Allt färre
            röstar i allmänna val, och därmed är hela den representativa demokratin
            i fara. Utan förtroende har vi inga förtroendevalda, bara politiker
            som sköter sina uppdrag mer eller mindre väl. Detta är en mycket
            farlig utveckling som måste hejdas.
          </note>
          <note>
            Förtroendet mellan väljare och valda måste återupprättas. Jag
            tror, herr talman, att en del i den restaureringen och vitaliseringen
            ligger i personvalet och att alla röster, även de blanka, redovisas.
          </note>
          <note>
            Många är de människor i dag som inte vill lägga sin röst på någon
            person eller något parti, men deras vilja kommer i dagsläget inte
            till tals. När över
          </note>
          <note>
            100 000 blankröster klumpas ihop med sönderrivna och andra ogiltiga
            röster bagatelliserar man dessas åsikt, vilken förs fram som en
            blankröst. Även de som inte vill lägga sin röst på någon kandidat
            eller något parti måste kunna få sin vilja respekterad och inte
            trampad på som i dag. Dessa väljares uttryck för ett misstroende
            viftas bort och läggs i en hög med ogiltiga röster. Möjligheten
            att göra sin stämma hörd när man som väljare inte känner att det
            finns något parti eller någon kandidat som man kan identifiera
            sig med måste finnas. Det borde väl vara en självklarhet i en
            demokrati.
          </note>
          <note>
            Jag hade tänkt att säga att det vore fint om Mona
          </note>
          <note>
            Sahlin kunde ge en vink om detta nu när hon är här i kammaren,
            men hon försvann. Dessutom sade hon någonting om att det blinkades
            med många ögon från folkpartister i valrörelsen. Man kan undra
            om hon tror att vi är några besökare från Mars med tre huvuden
            och gröna kroppar, men, herr talman, så är inte fallet.
          </note>
          <note>
            I personvalet tillåts människor välja vem som ska företräda dem
            som deras valda ombud här i kammaren. Det innebär dels att politikerna
            måste träda fram tydligare både som personer och som beslutsfattare,
            dels att väljarna själva mer aktivt måste följa den politiska
            debatten. Ett utökat personval medför att väljarna ges en ökad
            närhet till den demokratiska processen. Man lär helt enkelt känna
            sin lokala politiker. Det tvingar också oss politiker att vara
            mer aktiva, att möta och ibland bemöta olika åsikter i stället
            för att ganska bekvämt ibland kunna gömma sig bakom ett partiprogram.
          </note>
          <note>
            Ett utvecklat personvalssystem kan vara den vitamininjektion
            som demokratin så väl behöver. Gör det därför lättare att bli
            personvald. Ta bort spärren och låt alla kryssen räknas. De största
            bakåtsträvarna är inte de som ibland tycker att det var bättre
            förr, utan de som inte vågar lita på väljarnas eget omdöme.
          </note>
          <note>
            Det är dags att myndigförklara svenska folket och låta allas
            röster räknas - även de blanka.
          </note>
          <note type="speaker">
            Anf. 204 BJÖRN VON DER ESCH (kd):
          </note>
          <note>
            Herr talman! Som sista punkt i en tre dagars debatt - när flertalet
            har åkt hem, inklusive statsråden -
          </note>
          <note>
            kommer demokratifrågan upp. Sådan är prioriteringen i denna riksdag
            numera.
          </note>
          <note>
            Herr talman! Jag vill inleda med att till protokollet läsa det
            brev som jag skickade till talmannen den 23
          </note>
          <note>
            oktober. Det lyder som följer:
          </note>
          <note>
            "Talmannen Björn von Sydow
          </note>
          <note>
            Riksdagen
          </note>
          <note>
            Angående brott mot grundlagens bestämmelse
          </note>
          <note>
            RF 8:15, rörande beslutande folkomröstning på valdagen, vid riksdagens
            maktöverlåtelse till EU den
          </note>
          <note>
            13/6.
          </note>
          <note>
            Riksdagskollega, Primus inter pares.
          </note>
          <note>
            Vi politiker är vanliga människor, och skall inte värderas efter
            särskilda måttstockar. Vi politiker måste som alla andra följa
            lagar och förordningar, i synnerhet de som stiftats åt oss själva.
            Ovillkorligen så måste vi vara ett föredöme - annars undermineras
            tilltron till demokratin.
          </note>
          <note>
            - Så välkomnade Wolfgang Thierse - som nyvald talman - Bundestag
            i förra veckan. Där vet man varför grundlagar måste respekteras.
          </note>
          <note>
            - Till skillnad från förbundsrepubliken Tyskland saknar Sverige
            en författningsdomstol som garanterar att grundlagen följs. Hos
            oss vilar istället den tunga uppgiften ytterst på talmannen.
          </note>
          <note>
            - Konstitutionsutskottet har uppmärksammats i skrivelse 6 september
            på Din företrädares vägran att beakta RF 8:15 den 13 juni, då
            lagen om riksdagens maktöverlåtelse till EU togs. Ingen som helst
            reaktion har avhörts.
          </note>
          <note>
            - Det torde vara högst anmärkningsvärt i sig att talmannen i
            ett demokratiskt parlament utsätts för en så allvarlig anklagelse.
            Än mer anmärkningsvärt är emellertid att anklagelsen hittills
            fått stå totalt oemotsagd. En sådan tystnadens konformism är oförenlig
            med vår demokratis värderingar.
          </note>
          <note>
            - Endast Du kan i kraft av Ditt ämbete avstyra att denna kränkning
            av grundlagen upprepas den 20
          </note>
          <note>
            november. Jag vädjar därför att Du nu avbryter den rättsvidriga
            processen och inleder en grundlagsenlig.
          </note>
          <note>
            Riksdagen den 23 oktober 2002
          </note>
          <note>
            Med djupaste oro
          </note>
          <note>
            Björn von der Esch"
          </note>
          <note>
            Så långt brevet, som än så länge är obesvarat.
          </note>
          <note>
            Alltså: den oerhört långtgående grundlagsändring det här handlar
            om, och som ska beslutas den 20
          </note>
          <note>
            november - om den har det varit knäpptyst under denna debattvecka.
            Partiledarna undvek den som pesten.
          </note>
          <note>
            Och den är pest för riksdagen. Riksdagen måste nämligen inse
            att vår grundlag kränktes den 13 juni när svenska folket berövades
            sin grundlagsfästa rätt att i en beslutande folkomröstning på
            valdagen kunna avgöra grundlagsändringens öde. Eller ska man fortsätta
            som man nu gjort i fyra månaders tid, och bemöta konstaterandet
            av ett flagrant grundlagsbrott med total tystnad? Väljer man det
            senare sätts rättssamhället ur spel - och därmed riksdagens auktoritet.
          </note>
          <note>
            I partiledardebatten i onsdags talades - i annat sammanhang -
            om faran av att "rädslans politik"
          </note>
          <note>
            urholkar tilltron till det svenska rättssamhället. Det är just
            det saken gäller. Denna riksdag kräver av medborgarna att de respekterar
            rättsstatens villkor. Måste inte då samma krav ställas på riksdagens
            egna ledamöter? Får vi riskera att förlora det redan så låga förtroende
            vi alltjämt har kvar hos medborgarna, i försöken att dölja ett
            grundlagsbrott? Valet borde inte vara svårt, i synnerhet som enligt
            riksdagsordningen
          </note>
          <note>
            2 kap. 9 § talmannen är skyldig att vägra proposition om han
            finner att grundlag inte följts.
          </note>
          <note>
            Välj inte rädslans politik! Herr talman! Eftersom no news are
            good news väntar jag på ett positivt svar.
          </note>
          <note type="speaker">
            Anf. 205 GUNNAR ANDRÉN (fp):
          </note>
          <note>
            Herr talman! Jag är glad att jag slapp säga "oss emellan" och
            att det är ytterligare några som lyssnar.
          </note>
          <note>
            Jag tänkte tala om en av demokratins grundpelare, yttrandefriheten
            och tryckfriheten, helt enkelt det offentliga rummet, dess höjd,
            dess arenor, hur man -
          </note>
          <note>
            och däri inbegriper jag inte bara redaktörer och journalister
            på tidningar, i radio och TV utan också vanliga människors möjlighet
            att yttra sig - kommunicerar med allmänheten, hur man kan nå andra
            likatyckande och oliktyckande via våra medier. Det är en väldigt
            viktig sak i vårt samhälle.
          </note>
          <note>
            Det är viktigt vad man säger, vad man skriver och vad man tycker.
          </note>
          <note>
            Jag vågar säga det efter 32 år som aktiv journalist, allt från
            vanlig reporter på Kvällsposten i Malmö en gång i tiden till att
            vara chefredaktör under 15 år på olika tidningar och nu senast
            som politisk redaktör på
          </note>
          <note>
            Sundsvalls Tidning.
          </note>
          <note>
            Jag hade för ett antal år sedan, som chefredaktör för Pressens
            Tidning, den stora äran att samarbeta med Alf Henrikson, en av
            1900-talets allra främsta dagsversskrivare. Han skrev ungefär
            så här en gång:
          </note>
          <note>
            Vad du i afton skriver ner, mång tusenden i morgon ser.
          </note>
          <note>
            Du mera kunskap åt dessa ger, men minns att några vet ännu mer.
          </note>
          <note>
            Att ta läsarna, lyssnarna och tittarna på allvar är nyckeln till
            god journalistik. Man ska veta vad man berättar om, kunna ämnet.
            Ibland kan det likväl bli fel, men uppsåtet måste vara gott, att
            verkligen förmedla fakta, åsikter, argument och nyheter som är
            relevanta. Jag brukar säga att det är lätt att ge exempel på motsatsen:
            Be mig skriva om mat så ska ni se att läsekretsen snart nog är
            halverad.
          </note>
          <note>
            Begreppet god journalistik leder mig direkt in till dagens situation
            för många dagstidningar. Det handlar inte längre bara om naturliga
            besparingar som varje företag måste göra. Det handlar om stora
            personalminskningar bland journalister och andra medarbetargrupper,
            på Göteborgs-Posten, på Dagens Nyheter, på många andra tidningar,
            på våra viktiga landsortstidningar. Det är nu fråga om hundratals
            journalister som måste sägas upp.
          </note>
          <note>
            I detta läge kan man fråga sig vad statsmakten, vi i denna kammare,
            kan göra.
          </note>
          <note>
            Jo, i denna lagstiftande och beskattande församling skulle vi
            kunna göra en sak, nämligen avskaffa reklamskatten. Det är enligt
            min mening en skatt på god journalistik.
          </note>
          <note>
            Skatteutskottet, som jag nu tillhör, begärde så sent som i våras
            att reklamskatten skulle avskaffas. Det gjorde skatteutskottet
            också året dessförinnan och året dessförinnan, ja, ända sedan
            1999.
          </note>
          <note>
            Jag har för första gången motionerat - men det har väckts många
            motioner i den frågan - om reklamskattens avskaffande. Det är
            skatt på god journalistik.
          </note>
          <note>
            Direktreklamen är sedan 1999 undantagen. Meddelandet från Onoff
            - inget ont om dem - Hennes &amp;
          </note>
          <note>
            Mauritz och så vidare drabbas alltså inte av reklamskatt, däremot
            annonsen i Sundsvalls Tidning - min senaste tidning - Svenska
            Dagbladet, Dagens Nyheter, Göteborgs-Posten eller Jönköpingsposten,
            som jag ser en god läsare av här i kammaren.
          </note>
          <note>
            Alla de tidningar som förmedlar den goda journalistiken drabbas
            av straffskatt. Medan de företag som bara använder direktreklam
            kommer undan. Det är helt enkelt löjeväckande.
          </note>
          <note>
            Det är obegripligt att inte skatteutskottets majoritet, Socialdemokraterna,
            Vänsterpartiet och Miljöpartiet, tillstyrker min och andras motioner
            på detta område utan fortsätter att gynna direktreklam och straffbeskatta
            den goda journalistiken. Det handlar inte om så mycket pengar
            egentligen. Det handlar om ungefär
          </note>
          <note>
            300 miljoner kronor för dagspressen. Men det symboliska värdet
            är långt större. Vi måste vårda den goda journalistiken i press,
            radio och TV för att människor ska kunna vara välinformerade och
            kunna lita på vad som står i tidningarna.
          </note>
          <note>
            Låt mig, herr talman, sluta med en annan strof av
          </note>
          <note>
            Alf Henrikson som har anknytning till detta. Jag riktar den till
            alla försvarare, oavsett parti, av straffskatten på god journalistik.
            Det är en dikt som heter
          </note>
          <note>
            Samhällsutveckling. Jag vet inte riktigt när den formulerades.
          </note>
          <note>
            Det var som det var tills det blev som det blev.
          </note>
          <note>
            Det blir som det blir när det är som det är.
          </note>
          <note>
            Det är som det är tills det blir som det blir.
          </note>
          <note>
            Faran är att det blir som det var.
          </note>
          <note type="speaker">
            Anf. 206 THOMAS STRAND (s):
          </note>
          <note>
            Herr talman! Vid höstens riksdagsval röstade
          </note>
          <note>
            80,1 % av alla röstberättigade. Det var en minskning med 1,3
            % jämfört med valet 1998. Och jämför man med valet för 20 år sedan
            minskade antalet röstande med 11,3 %. Vid valet 1982 var nämligen
            valdeltagandet 91,4 %. Denna negativa utveckling oroar. Det sviktande
            valdeltagandet har fått oss att inse vikten av ett ständigt pågående
            samtal kring vår demokrati och hur den kan utvecklas samt förnyas.
          </note>
          <note>
            Jag är fullt medveten om att graden av demokrati inte enbart
            kan bedömas utifrån hur många som går och röstar vart fjärde år.
            Demokrati är framför allt ett aktivt och medvetet förhållningssätt
            som synliggörs i människors engagemang, delaktighet och ansvarstagande
            i samhällslivet. Utifrån detta perspektiv finns det mycket vi
            kan vara både glada och stolta över. Vi ser att många människor,
            både unga och vuxna, visar engagemang och ansvarstagande i arbetsliv,
            i förskolor och skolor samt i många olika ideella föreningar.
          </note>
          <note>
            Jag är också medveten om att frågor kring demokrati måste kopplas
            till flera andra viktiga samhällsfrågor, såsom allas rätt till
            ett meningsfullt arbete, en aktiv kamp mot segregation och utanförskap
            samt ett arbete för att minska de stora ohälsotalen. I detta ständigt
            pågående demokratiarbete bör många aktörer förenas.
          </note>
          <note>
            Herr talman! Jag vill i detta mitt anförande kring demokratin
            uppmärksamma kammaren på ett särskilt problem. Det finns en kraft
            i vårt samhälle som alltför ofta glöms bort när vi fokuserar på
            frågor kring utveckling och förnyelse av vår demokrati. Det är
            samma kraft som var med och utvecklade den svenska demokratin
            runt förra sekelskiftet. Jag talar om svensk folkbildning. Jag
            påstår faktiskt att folkbildningen som garant för och utvecklare
            av vår demokrati i alltför liten grad uppmärksammas av oss politiker.
            Saken blir ju inte mindre intressant när man upptäcker folkbildningens
            kraft att motverka både segregation och utanförskap samt ökade
            ohälsotal.
          </note>
          <note>
            Svensk folkbildning är unik på många olika sätt.
          </note>
          <note>
            Dels har den varit med om att bygga och utveckla vårt demokratiska
            samhälle under många år. Dels är en av folkbildningens huvuduppgifter
            att just utveckla och vitalisera vår demokrati i egenskap av en
            fri och samhällskritisk aktör. Detta ständigt pågående demokratibygge
            sker framför allt genom den lilla gruppens stora möjligheter.
            Just i studiecirkeln möts människor av olika bakgrund och skiftande
            erfarenhet. Cirkeln blir en plats för eftertanke, reflexion och
            dialog. Och poängen är att samtalet i cirkeln förutsätter allas
            delaktighet på lika villkor. Det intressanta är att när den lilla
            gruppen möts förs alltid ett nära samtal om det som händer i det
            omgivande samhället. Demokratin återerövras på så sätt och relateras
            till det vardagliga livet.
          </note>
          <note>
            Dessutom är svensk folkbildning unik i så måtto att det är ytterst
            få organisationer som kan erbjuda så många mötesplatser för så
            många människor. Mellan
          </note>
          <note>
            1½ och 2 miljoner människor deltar varje år i studiecirklar,
            vilka leds av ca 100 000 cirkelledare. Studieförbunden är dessutom,
            med över 15 miljoner deltagare, den största kulturarrangören i
            landet. Till detta kommer all den omfattande bildningsverksamhet
            som genomförs på en mängd olika folkhögskolor och berör omkring
            120 000 studerande årligen. Om man som politiker vill få en fråga
            att bli föremål för en bred diskussion i det svenska samhället
            är svensk folkbildning outstanding i att klara denna uppgift.
          </note>
          <note>
            Herr talman! Det som då är ett ytterligare problem i detta sammanhang
            är att det offentliga bidragsstödet till folkbildningens organisationer
            väsentligt minskat under den senaste tioårsperioden. I jämförelse
            med
          </note>
          <note>
            1991 har det statliga folkbildningsanslaget i fast penningvärde
            minskat med ca 11 %. Till detta kommer att även landstings- och
            kommunbidrag minskat i omfattning. Exempelvis har under samma
            gångna tioårsperiod kommunernas allmänna bidrag till studieförbundens
            folkbildningsverksamhet minskat med närmare 43 % om man tar hänsyn
            till inflationen baserad på konsumentprisindex utveckling.
          </note>
          <note>
            Det minskade ekonomiska stödet till folkbildningen har självklart
            medfört stora negativa konsekvenser.
          </note>
          <note>
            Man kan fundera över om det finns en koppling mellan det minskande
            valdeltagandet och ett väsentligt minskat ekonomiskt stöd till
            folkbildningens organisationer.
          </note>
          <note>
            Herr talman! Jag vill avsluta mitt anförande med en tvåfaldig
            uppmaning:
          </note>
          <note>
            - Det är för det första viktigt att vi som politiker i denna
            kammare blir medvetna om och får en ökad förståelse för folkbildningens
            kraft och möjlighet att vitalisera och förnya vår svenska demokrati.
          </note>
          <note>
            Utifrån denna insikt har vi en viktig ideologisk och strategisk
            uppgift att påverka andra att upptäcka folkbildningens demokratiska
            kraft.
          </note>
          <note>
            - Det är för det andra viktigt att vi ger signaler till stat,
            landsting och kommuner om nödvändigheten av ett ökat ekonomiskt
            stöd till svensk folkbildning i syfte att ge dess organisationer
            ökade förutsättningar att vara en vitaliserande och utvecklande
            kraft för svensk demokrati.
          </note>
          <note type="speaker">
            Anf. 207 MARTIN ANDREASSON (fp):
          </note>
          <note>
            Herr talman! Den politiska liberalismens historia är historien
            om kampen för mångfald. Varje människas rätt att forma sitt liv
            utifrån egna förutsättningar, förhoppningar och drömmar förutsätter
            respekt för olikhet och respekt för människors livsval. Detta
            är den röda tråd som förenar i Folkpartiet liberalernas arbete
            för att öka alla människors makt över sin egen tillvaro och vardag.
            Det gäller likaväl kampen för religionsfrihet och föreningsfrihet,
            en kamp där den politiska liberalismen tillhörde de allra första
            krafterna för att till exempel slåss för frikyrkors rättigheter
            på 1800-talet, som arbetet för jämställdhet, etniska minoriteters
            rättigheter eller sexuellt likaberättigande.
          </note>
          <note>
            Den liberala visionen om sexuellt likaberättigande bygger på
            att kärlek och sexualitet mellan människor inte kan mätas och
            vägas av någon annan. Den ska mötas med samma respekt oavsett
            om det gäller kärlek mellan människor av samma kön eller mellan
            människor av olika kön. Människors egen könsidentitet måste också
            respekteras och accepteras.
          </note>
          <note>
            Här vill jag dra en parallell till just arbetet för jämställdhet,
            som ju inte bara handlar om att utjämna de diskriminerande lagar
            som har hindrat människor att göra verklighet av sina livsdrömmar
            på grund av sitt kön utan som i samma mån - när dessa lagar har
            utjämnats - har en lika stor utmaning kvar som handlar om att
            sprida kunskap, att ifrågasätta fördomar och att motverka den
            vardagsdiskriminering som i praktiken hindrar människor att göra
            verklighet av sina livsdrömmar och att leva sina liv på det sätt
            de vill.
          </note>
          <note>
            Herr talman! I frågor kring sexuellt likaberättigande händer
            det ibland att det bildas allianser i denna kammare av lite ovanligt
            slag. Det är till exempel inte ovanligt att Folkpartiet får stöd
            för sina förslag från Vänsterpartiet och Miljöpartiet. Det är
            naturligtvis ett mycket positivt samarbete. Men de skilda ideologiska
            utgångspunkterna bör ändå noteras. De kan leda till vissa olika
            slutsatser. Jag ska ta ett exempel. Det gäller frågan hur vi bäst
            arbetar för att hävda de mänskliga rättigheterna inom vårt arbete
            för global solidaritet.
          </note>
          <note>
            Europeiska unionen är kanske den internationella kraft som har
            betytt allra mest för att hävda människors mänskliga rättigheter
            oavsett sexuell läggning eller könsidentitet. Tack vare de krav
            som ställs på
          </note>
          <note>
            EU:s kandidatländer ser vi nu i land efter land i Östoch Centraleuropa
            hur kriminalisering av homosexualitet avskaffas, hur strafflagstiftning
            utjämnas, hur organisationsförbud tas bort och hur diskrimineringsskydd
            införs. Den som säger nej till demokratiska länders samarbete
            inom EU säger nej just till det samarbete som har betytt ojämförligt
            mest för att skapa ett internationellt tryck på nya demokratier
            i vårt närområde för att motverka intolerans och undanröja diskriminerande
            lagar. Det borde stämma till eftertanke hos de partier som talar
            vackert om global solidaritet men som i bland är mycket likgiltiga
            för att
          </note>
          <note>
            Sverige ska delta i det praktiska arbetet för att hävda just
            denna globala solidaritet.
          </note>
          <note>
            Herr talman! Folkpartiet har nyligen lagt fram en partimotion
            med 25 konkreta förslag för sexuellt likaberättigande. Den motionen
            hade kunnat vara avsevärt kortare. Många av dessa förslag har
            nämligen Folkpartiet väckt tidigare i denna kammare. Gång på gång
            har vi sett hur en mycket egendomlig allians mellan socialdemokrater,
            moderater och kristdemokrater har röstat ned dessa förslag.
          </note>
          <note>
            Aldrig förr har så många genomtänkta förslag från olika partier
            för homosexuellas, bisexuellas och transpersoners rättigheter
            lagts fram som under de senaste åren. Aldrig förr har heller så
            många förslag blivit nedröstade av det regeringsbärande partiet.
          </note>
          <note>
            Medan statsråd kan göra frejdiga utspel om könsneutral äktenskapsbalk,
            vilket skulle förutsätta att man åstadkommer en legal utjämning
            mellan partnerskap och äktenskap, motarbetar samtidigt regeringen
            Folkpartiets lagförslag för att just utjämna skillnaderna mellan
            att ingå partnerskap och att ingå äktenskap.
          </note>
          <note>
            Så sent som i förra veckan fick vi klara besked om att regeringen
            fortfarande försvarar de diskriminerande reglerna som gör att
            utlänningar får svårare att ingå partnerskap än äktenskap. Vi
            har också fått veta att regeringen försvarar att man inte ska
            kunna ingå partnerskap på ambassader medan man däremot kan ingå
            äktenskap.
          </note>
          <note>
            Folkpartiet kommer att fortsätta att arbeta vidare utifrån denna
            partimotion. Vi vill hävda flyktingars rättigheter att få en fristad
            från förföljelse på grund av sexuell läggning och könsidentitet.
            Vi vill motverka och intensifiera kampen mot hatbrotten. Vi vill
            reformera familjerätten, och vi vill hävda den globala solidariteten
            också på detta område.
          </note>
          <note>
            Herr talman! Det behövs en liberal motkraft mot likgiltighet,
            fördomar, moralism och intolerans. Som
          </note>
          <note>
            Sveriges liberala parti kommer Folkpartiet att fortsätta vara
            pådrivande i arbetet för homosexuellas, bisexuellas och transpersoners
            rättigheter.
          </note>
          <note type="speaker">
            Anf. 208 LARS TYSKLIND (fp):
          </note>
          <note>
            Herr talman! Vi har diskuterat många frågor i dag.
          </note>
          <note>
            Det har varit stora frågor som t.ex. integration. Men även sådant
            som kommunalt självstyre har nämnts, delaktighet, gräsrotsnivå,
            och nu på slutet det dåliga valdeltagandet.
          </note>
          <note>
            Mitt anförande knyter an till delaktighet och även, i viss mån,
            till valdeltagandet. Jag vill prata om demokrati i ett underifrånperspektiv.
          </note>
          <note>
            Jag tar mitt avstamp i ett mycket aktuellt ämne för hösten, nämligen
            det ensidiga svenska torskfiskestoppet. Det är ett bra exempel
            på brist på dialog, förankring och därmed i förlängningen brist
            på demokrati.
          </note>
          <note>
            Efter det att förslaget hade lagts fram var jag på flera möten
            med fiskare och företrädare för fiskerinäring och berörda kommuner,
            vars förutsättningar i vardagen radikalt skulle förändras om förslaget
            genomfördes. Sakfrågan diskuterades naturligtvis, men i diskussionen
            framkom att de kände sig lurade och överkörda. Det berodde på
            att de just hade varit med om att ta ansvar i framtagande av åtgärder
            för att lösa de problem som fanns som motiv för att genomföra
            stoppet, nämligen att få till stånd ett långsiktigt hållbart fiske.
            En förvaltningsplan hade tagits fram som de var beredda att följa.
          </note>
          <note>
            Erfarenheten visar att för att medborgare ska känna respekt och
            trygghet inför politiska beslut måste de känna att de är rättvisa
            och rimliga. De vill ges tillfälle att påverka om besluten berör
            deras tillvaro på ett radikalt sätt. Det kan jämföras med att
            på det lokala planet de flesta myndighetsbeslut trots allt fungerar
            så, med den lagreglering som finns, att det går att komma till
            tals.
          </note>
          <note>
            På det sätt förslaget om ett ensidigt svenskt torskfiskestopp
            togs fram blev behandlingen ur denna aspekt, enligt min mening,
            felaktig och olycklig. När ett regeringsförslag, om det genomförs,
            så direkt berör inblandade människor i deras vardag måste förslaget
            föregås av en process där delaktighet är ett måste - inte minst
            för att få till stånd ett kunskapsutbyte. Här måste regeringen
            ta sitt ansvar.
          </note>
          <note>
            Sakfrågan har en så stor dignitet att förslaget riskerar att
            försvaga hela samhällsstrukturer längs Sveriges kuster. Det är
            ingen liten fråga för dessa människor. Ett stort hot är också
            att föryngringen inom svenskt fiske stoppas. De unga ger sig gärna
            på något annat med bättre framtidsutsikter.
          </note>
          <note>
            Från svenskt håll har man varit framgångsrik i arbetet med regleringar
            i fisket - och som alla naturligtvis ställer upp på.
          </note>
          <note>
            Det finns mycket att utveckla i sakfrågan, men den kanske inte
            hör hemma här i dag. Det bekymmersamma är bristen på delaktigheten
            i beslutsprocessen för de människor som direkt berörs. Jag är
            helt övertygad om att dessa människor är beredda att medverka
            till lösningar och att ta ansvar för dessa.
          </note>
          <note>
            Herr talman! Jag upprepar för att vara helt tydlig:
          </note>
          <note>
            Delaktighet är en viktig del i demokratin. Det är något som regeringen
            måste ta ansvar för.
          </note>
          <note>
            Det är inte konstigt att man ur ett underifrånperspektiv upplever
            det som frustrerande att efter att ha deltagit i en process för
            att lösa ett problem dyker det genast upp ett nytt förslag som
            kullkastar det tidigare resonemanget. En uppgörelse i en regeringsförhandling
            ska inte genomföras till varje pris av principiella skäl. Nu krävs
            att lyhördheten sätts på prov. Det är här förmågan till dialog
            kommer att prövas, så att enskilda människor får chansen att påverka
            och ta ansvar. Det är det jag kallar riktig demokrati.
          </note>
          <note>
            Jag vill ta ett annat jämförbart exempel. Det var när Öckerö
            kommun och Västra Götaland tog fram nya strandskyddsbestämmelser
            för den kommunen.
          </note>
          <note>
            Skyddet utvidgades på vissa ställen och togs bort på andra ställen
            där det ansågs obefogat, t.ex. i hamnarna. Resultatet blev ett
            större område som var strandskyddat. Det godkändes av länsstyrelsen,
            och alla trodde att detta var en kanongrej. Men när det kom till
            Naturvårdsverket ifrågasattes det, och man överklagade.
          </note>
          <note>
            Vad jag vill säga med det här är att vi måste lita på att man
            kan ta ansvar lokalt. Då måste vi också vara ödmjuka och ta stor
            hänsyn till vad som formas lokalt.
          </note>
          <note>
            Politiska beslut måste upplevas som rättvisa och rimliga, som
            jag sade tidigare, för att vinna respekt och acceptans. Motsatsen
            leder till att man upplever uppgivenhet, vilket är en dålig grund
            att utveckla demokratin på. När det gäller det här med valdeltagandet
            tror jag att det kan finnas en koppling till detta.
          </note>
          <note>
            För mig som liberal är det självklart att varje enskild individs
            erfarenhet och kunskap är en stor resurs som måste tas tillvara.
            Vi har alla som sitter i den här församlingen ett stort ansvar
            för att utveckla de demokratiska processer som ger delaktighet.
            Men, herr talman, jag vill uppmana regeringen att gå i spetsen
            för detta arbete. Jag hoppas att detta kommer att gå fram på något
            sätt även om Mona Sahlin inte är här längre.
          </note>
          <note type="speaker">
            Anf. 209 TOBIAS KRANTZ (fp):
          </note>
          <note>
            Herr talman! Trots att partiet hade fått ett, i ett historiskt
            perspektiv, mycket svagt valresultat och trots att ministären
            endast hade en minoritet bakom sig i ett oklart parlamentariskt
            läge satt den socialdemokratiska regeringen kvar, som om ingenting
            hade hänt. Vi regerar vidare, sade Göran Persson efter valet 1998.
            Innebörden var densamma efter årets val.
          </note>
          <note>
            Under våren beslöt en enig riksdag att regeringen senast i augusti
            skulle lämna ett förslag till hur den så kallade pomperipossaeffekten
            för småföretagare skulle kunna avskaffas. Något sådant förslag
            inom den tidsram som riksdagen hade angivit kom inte.
          </note>
          <note>
            Först ett par månader senare kom ett besked från finansministern
            om att förslaget skulle läggas fram.
          </note>
          <note>
            Exemplen skulle kunna göras många fler.
          </note>
          <note>
            Om vi inte ser upp kan Sverige komma att förvandlas till en enpartidemokrati,
            ett träffande uttryck som har myntats av en utländsk kommentator.
            De första tecknen finns redan: arrogans, bristande respekt för
            riksdagen, ett parti som upplever sig abonnera på regeringsmakten.
          </note>
          <note>
            Inte minst turerna kring regeringsbildningen efter årets val
            visar att Sverige behöver en genomgripande debatt om demokratins
            former, om demokratins villkor. Sverige behöver reformer som ger
            utrymme för mångfald och pluralism i politiken, reformer som gör
            upp med föreställningen om att Sverige är en enpartidemokrati.
            Sverige behöver en konstitutionell nystart.
          </note>
          <note>
            Låt mig ge några exempel på sådana angelägna åtgärder som finns
            på en liberal reformagenda:
          </note>
          <note>
            För det första bör man ändra formerna för regeringsbildning.
            Det borde enligt min mening vara självklart att regeringsfrågan
            prövas automatisk efter ett val. Efter det att ett val har hållits
            bör uppgiften att analysera det politiska och parlamentariska
            läget och utpeka regeringsbildare alltid ligga hos talmannen.
          </note>
          <note>
            Därefter hålls en förtroendeomröstning i riksdagen som förhoppningsvis
            kan bekräfta talmannens bedömning.
          </note>
          <note>
            Det ligger något mycket egendomligt i att regeringsfrågan, som
            av naturliga skäl alltid är en huvudfråga under valrörelsen, över
            huvud taget inte behöver aktualiseras av den nyvalda riksdagen.
          </note>
          <note>
            För det andra bör man inrätta en författningsdomstol. Sverige
            har i förhållande till andra stater ett relativt svagt skydd för
            de mänskliga fri- och rättigheterna, som medborgarna är tillförsäkrade
            i grundlagen. Genom tämligen okomplicerade politiska processer
            kan statsmakterna stifta lagar vars förenlighet med författningen
            i högsta grad är diskutabel. Lagrådet, som kan pröva en ny lags
            överensstämmelse med grundlagen, körs allt oftare över. Enligt
            Folkpartiets uppfattning bör en författningsdomstol införas.
          </note>
          <note>
            Författningsdomstolens uppgift ska vara att särskilt värna de
            medborgerliga fri- och rättigheterna och de demokratiska spelreglerna.
            Om vi folkvalda politiker kräver av medborgarna att de ska respektera
            lagar och regler har de rätt att kräva av oss att vi ska respektera
            grundlagen.
          </note>
          <note>
            För det tredje bör man stärka det kommunala självstyret. Regeringsformens
            portalparagraf är tydlig. Det lokala självstyret är ett av den
            svenska demokratins centrala fundament. I teorin bekänner sig
            också alla ledande politiker till vikten av ett starkt kommunalt
            självstyre. I praktiken ser det emellertid annorlunda ut. Inte
            minst under de senaste åren har en rad inskränkningar i kommunmedborgarnas
            rätt att bestämma över sina egna angelägenheter införts.
          </note>
          <note>
            Kommunerna får inte bestämma över sitt eget bostadsbestånd som
            de vill. Landstingen får inte bestämma om akutsjukhus ska bedrivas
            i privat eller offentlig regi. Statsbidragen till kommunerna förses
            med alltfler villkor och detaljregler. I en debattartikel i Dagens
            Nyheter, så sent som i går, skrev sju tunga socialdemokratiska
            kommunpolitiker att den kommunala självstyrelsen är på väg att
            förvandlas till en kuliss. Det är ord att ta på djupaste allvar.
            Den kommunala självstyrelsen måste värnas. Den ger människor större
            makt över sin vardag. Den minskar avståndet mellan politiker och
            medborgare.
          </note>
          <note>
            Folkpartiet föreslår att en särskild lag ska stiftas som reglerar
            kompetensfördelningen mellan stat och kommun. Lagen ska ange vilka
            beslut som ska fattas på statlig respektive kommunal nivå. Alltfler
            instämmer numera i Folkpartiets uppfattning att Europeiska unionen
            bör ha en sådan kompetenskatalog. Vore det då inte naturligt att
            också Sverige som stat hade det?
          </note>
          <note>
            För det fjärde bör man renodla personvalet. Medborgare har rätt
            att bestämma inte bara vilket parti utan också vilken person som
            ska företräda dem i kommun, landsting och riksdag. I dag måste
            en kandidat för att ta sig förbi den av partierna internt beslutade
            ordningen ha minst 8 % av partiets röster i riksdagsvalet respektive
            minst 5 % av partiets röster i kommun- och landstingsval. Det
            är en halvmesyr. Ett riktigt personval med avskaffade spärrar
            skulle öka den politiska mångfalden och bryta de stela partihierarkiernas
            makt.
          </note>
          <note>
            Herr talman! För ett sekel sedan stod liberaler i spetsen för
            att ge Sverige ett demokratiskt statsskick.
          </note>
          <note>
            Vi lyckades efter ett hårt arbete och tuffa debatter. Nu måste
            demokratin förnyas och förändras på nytt.
          </note>
          <note>
            Kammarens ledamöter kan vara övertygade om att vi liberaler tänker
            ta ledningen också i den kampen.
          </note>
          <note>
            Den allmänpolitiska debatten var härmed avslutad.
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Konstitutionsutskottets betänkanden
          </note>
          <note>
            2002/03:KU2 Vissa tobaksfrågor (vilande grundlagsförslag och
            följdlagstiftning)
          </note>
          <note>
            2002/03:KU3 Riksdagen inför 2000-talet (vilande grundlagsbeslut)
          </note>
          <note>
            2002/03:KU4 Riksbankens föreskriftsrätt (vilande grundlagsförslag)
          </note>
          <note>
            2002/03:KU5 Offentlighetsprincipen och informationstekniken (vilande
            grundlagsförslag)
          </note>
          <note>
            2002/03:KU7 Hets mot folkgrupp, m.m. (vilande grundlagsförslag
            och följdlagstiftning)
          </note>
          <note>
            2002/03:KU9 Riksrevisionen - ändringar i regeringsformen (vilande
            grundlagsbeslut)
          </note>
          <note>
            2002/03:KU11 Extraordinära händelser i fredstid hos kommuner
            och landsting
          </note>
          <note>
            Socialförsäkringsutskottets betänkande
          </note>
          <note>
            2002/03:SfU3 Ömsesidigt erkännande av beslut om avvisning och
            utvisning
          </note>
          <note>
            Trafikutskottets betänkande
          </note>
          <note>
            2002/03:TU2 Ändringar i lagen om vägtrafikregister
          </note>
          <note>
            Miljö- och jordbruksutskottets betänkanden
          </note>
          <note>
            2002/03:MJU3 Mottagning av avfall i hamnar
          </note>
          <note>
            2002/03:MJU4 Ändring i djurskyddslagen
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 8 november
          </note>
          <note>
            2002/03:27 av Ana Maria Narti (fp) till statsrådet
          </note>
          <note>
            Hans Karlsson
          </note>
          <note>
            Långtidsarbetslösa invandrare och arbetsförmedlingens tjänster
          </note>
          <note>
            2002/03:28 av Axel Darvik (fp) till utbildningsminister Thomas
            Östros
          </note>
          <note>
            Avskaffandet av förkunskaper
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 12 november.
          </note>
          <note>
            7 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 8 november
          </note>
          <note>
            2002/03:91 av Ulla Löfgren (m) till justitieminister
          </note>
          <note>
            Thomas Bodström
          </note>
          <note>
            Platsbristen inom kriminalvården
          </note>
          <note>
            2002/03:92 av Tuve Skånberg (kd) till utrikesminister
          </note>
          <note>
            Anna Lindh
          </note>
          <note>
            ID-handling för Taiwans representation
          </note>
          <note>
            2002/03:93 av Yilmaz Kerimo (s) till utrikesminister
          </note>
          <note>
            Anna Lindh
          </note>
          <note>
            Folkgrupper i norra Irak
          </note>
          <note>
            2002/03:94 av Yvonne Ruwaida (mp) till utrikesminister Anna Lindh
          </note>
          <note>
            Islamofobi i världen
          </note>
          <note>
            2002/03:95 av Lars Ohly (v) till utrikesminister Anna
          </note>
          <note>
            Lindh
          </note>
          <note>
            USA-attack i Jemen
          </note>
          <note>
            2002/03:96 av Yvonne Ruwaida (mp) till statsrådet
          </note>
          <note>
            Mona Sahlin
          </note>
          <note>
            Islamofobi i Sverige
          </note>
          <note>
            2002/03:97 av Yvonne Ruwaida (mp) till statsrådet
          </note>
          <note>
            Mona Sahlin
          </note>
          <note>
            Mediecensur i kriget mot terrorism
          </note>
          <note>
            2002/03:98 av Cristina Husmark Pehrsson (m) till socialminister
            Lars Engqvist
          </note>
          <note>
            Sjuksköterskor en bristvara
          </note>
          <note>
            2002/03:99 av Marie Wahlgren (fp) till socialminister
          </note>
          <note>
            Lars Engqvist
          </note>
          <note>
            Specialistkompetens inom reumatologi
          </note>
          <note>
            2002/03:100 av Johan Pehrson (fp) till utbildningsminister Thomas
            Östros
          </note>
          <note>
            Den kvalificerade yrkesutbildningen
          </note>
          <note>
            2002/03:101 av Bo Bernhardsson (s) till utbildningsminister Thomas
            Östros
          </note>
          <note>
            Lunds historiska museum
          </note>
          <note>
            2002/03:102 av Lars Ångström (mp) till försvarsminister Leni
            Björklund
          </note>
          <note>
            Räddningsverkets minröjningsarbete
          </note>
          <note>
            2002/03:103 av Lennart Fremling (fp) till näringsminister Leif
            Pagrotsky
          </note>
          <note>
            Miljökonsekvensbeskrivningen för avveckling av kärnkraften
          </note>
          <note>
            2002/03:104 av Marie Wahlgren (fp) till miljöminister Lena Sommestad
          </note>
          <note>
            Hållbar utveckling
          </note>
          <note>
            2002/03:105 av Annelie Enochson (kd) till statsrådet
          </note>
          <note>
            Morgan Johansson
          </note>
          <note>
            Åtgärder för att motverka unga människors alkoholmissbruk
          </note>
          <note>
            2002/03:106 av Lars Ångström (mp) till försvarsminister Leni
            Björklund
          </note>
          <note>
            FOI:s forskning och utveckling inom minröjning
          </note>
          <note>
            2002/03:107 av Lars Ångström (mp) till statsrådet
          </note>
          <note>
            Jan O Karlsson
          </note>
          <note>
            Sveriges och Sidas stöd till humanitär minröjning
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 12 november.
          </note>
          <note>
            8 § Kammaren åtskildes kl. 14.17.
          </note>
          <note>
            Förhandlingarna leddes av tredje vice talmannen från sammanträdets
            början till och med anf. 92 (delvis), av andre vice talmannen
            därefter till och med anf. 180
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
