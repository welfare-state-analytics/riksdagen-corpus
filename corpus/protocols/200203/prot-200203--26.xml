<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--26</head>
          <docDate when="2002-11-29">2002-11-29</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Meddelande om aktuell debatt
          </note>
          <note>
            Talmannen meddelade att på begäran av Miljöpartiet de grönas
            riksdagsgrupp skulle en aktuell debatt om åtgärder för att förebygga
            oljeolyckor anordnas tisdagen den 3 december kl. 14.00.
          </note>
          <note>
            Från regeringen skulle miljöminister Lena Sommestad delta.
          </note>
          <note>
            Den inkomna skrivelsen hade följande lydelse:
          </note>
          <note>
            Till talmannen
          </note>
          <note>
            Med anledning av den tankerolycka som nu ägt rum utanför den
            spanska kusten och mot bakgrund av den förväntat ökande oljetrafiken
            i Östersjön begär vi härmed en aktuell debatt om skyddet av Östersjön.
          </note>
          <note>
            Den förolyckade tankern drevs av ett grekiskt bolag, seglade
            under Bahamasflagg, chartrades av ett ryskt företag för att frakta
            olja från Lettland. Hade olyckan skett i det instängda Östersjön
            hade katastrofen kunnat bli mycket värre än vad den nu ser ut
            att kunna bli. Oljetrafiken från Ryssland via hamnarna i
          </note>
          <note>
            Östersjön förväntas nu öka rejält. Katastrofen är resultatet
            av en politisk oförmåga att värna miljön. Det är angeläget att
            föra en offentlig debatt i Sveriges riksdag om vad som kan göras
            för att minska risken för sådana olyckor både i vårt närområde
            och utanför.
          </note>
          <note>
            Stockholm den 20 november 2002
          </note>
          <note>
            Miljöpartiet de gröna
          </note>
          <note>
            Maria Wetterstrand
          </note>
          <note>
            Språkrör (mp)
          </note>
          <note>
            2 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2002/03:24
          </note>
          <note>
            Till riksdagen
          </note>
          <note>
            Interpellation 2002/03:24 av Per Westerberg om avanmälan av TV-licens
          </note>
          <note>
            Interpellationen kommer att besvaras fredagen den 6 december
            2002.
          </note>
          <note>
            Skälet till dröjsmålet är familjeskäl.
          </note>
          <note>
            Stockholm den 28 november 2002
          </note>
          <note>
            Kulturdepartementet
          </note>
          <note>
            Marita Ulvskog
          </note>
          <note>
            Enligt uppdrag
          </note>
          <note>
            Knut Weibull
          </note>
          <note>
            Tf. expeditions- och rättschef
          </note>
          <note>
            3 § Svar på interpellation 2002/03:23 om direktiven till utredning
            om partibidrag
          </note>
          <note type="speaker">
            Anf. 1 Statsrådet PÄR NUDER (s):
          </note>
          <note>
            Herr talman! Carl B Hamilton har ställt tre frågor till mig.
          </note>
          <note>
            1. Är det regeringens avsikt att frågan om penningbidragen på
            central nivå från fackliga organisationer till politiska partier
            ska behandlas i utredningen Offentlighet för partiers och valkandidaters
            intäkter?
          </note>
          <note>
            2. Är det regeringens avsikt att frågan om penningbidragen på
            lokal nivå från fackliga organisationer till politiska partier
            ska behandlas i utredningen Offentlighet för partiers och valkandidaters
            intäkter?
          </note>
          <note>
            3. Är det regeringens avsikt att frågan om resursbidrag i form
            av arbetskraft på lokal och central nivå från lokala och centrala
            fackliga organisationer till politiska partier ska behandlas i
            utredningen Offentlighet för partiers och valkandidaters intäkter?
          </note>
          <note>
            Carl B Hamiltons 13 sidor långa interpellation innehåller till
            stora delar en undersökning av i vilken utsträckning fackförbund,
            på både central och lokal nivå, har lämnat olika former av bidrag
            till Socialdemokraterna. Jag varken kan eller vill närmare kommentera
            vare sig undersökningen eller i vilken omfattning bidrag har lämnats.
            Jag vill däremot slå fast att jag är övertygad om att det är till
            gagn för vår demokrati och välfärdsutveckling att löntagarnas
            organisationer engagerar sig i politiken.
          </note>
          <note>
            I Sverige finns inte någon lagreglering som ger allmänheten insyn
            i partiers och valkandidaters intäkter. Kring detta har det rått
            bred politisk samsyn.
          </note>
          <note>
            Bakgrunden är att partierna har en så viktig och unik roll i
            vårt demokratiska samhälle att de inte ska vara föremål för kontroll
            eller inblandning från statsmakternas sida.
          </note>
          <note>
            Av flera skäl är det ändå viktigt att allmänheten kan få insyn
            både i hur partierna finansierar sin politiska verksamhet och
            hur de valkandidater som bedriver personvalskampanjer finansierar
            dem. Väljarna ska kunna använda sådan information som underlag
            för sina ställningstaganden. Insyn och öppenhet är också ett sätt
            att stärka det politiska systemets legitimitet och förebygga korruption.
          </note>
          <note>
            I det här sammanhanget vill jag också peka på att det i partistödslagen
            finns regler om att ett parti, som villkor för att kunna få statligt
            partistöd, måste lämna in en årsredovisning för det senaste räkenskapsåret
            till Partibidragsnämnden. Ytterligare ett villkor för utbetalning
            är att partiet har utsett en auktoriserad eller godkänd revisor
            med uppgift att granska partiets räkenskaper. Revisorns granskning
            ska vara så ingående och omfattande som god revisionssed kräver.
          </note>
          <note>
            Vidare brukar riksdagspartierna träffa frivilliga överenskommelser
            om öppenhet för sina intäkter.
          </note>
          <note>
            Den senaste överenskommelsen träffades i april 2000
          </note>
          <note>
            och innebär att redovisningen av partiernas intäkter ska vara
            så öppen som möjligt. Partierna åtar sig att redovisa vilket ekonomiskt
            stöd som mottagits och namnen på de juridiska personer som bidragit.
            Överenskommelsen avser såväl partiernas som enskilda kandidaters
            verksamhet.
          </note>
          <note>
            Det är viktigt att den frivilliga överenskommelsen partierna
            emellan också fungerar i praktiken. Utgångspunkten är att allmänhetens
            insyn i partiernas och enskilda kandidaters intäkter ska öka.
            Regeringen gav därför i somras en särskild utredare - Gullan
          </note>
          <note>
            Gidlund, professor i statskunskap - i uppdrag att överväga hur
            man kan öka allmänhetens insyn i hur de politiska partierna finansierar
            sin politiska verksamhet, och hur de personer som bedriver en
            personvalskampanj finansierar den. I uppdraget ingår att, om utredaren
            finner det befogat, föreslå åtgärder för att öka insynen. Åtgärderna
            kan avse en utveckling av de frivilliga överenskommelser som redan
            finns på området, men kan också avse åtgärder från det allmännas
            sida. Uppdraget ska redovisas senast den
          </note>
          <note>
            30 september 2003.
          </note>
          <note>
            På Carl B Hamiltons frågor om vad utredningens uppdrag omfattar
            kan jag avslutningsvis ge följande direkta svar.
          </note>
          <note>
            Uppdraget omfattar partier och kampanjer på alla nivåer och alla
            typer av stöd, alltså även stöd från fackliga organisationer.
            Detta framgår tydligt om man läser utredningens direktiv, där
            det också uttryckligen framgår att bidrag i form av arbetskraft
            omfattas av utredningens uppdrag.
          </note>
          <note type="speaker">
            Anf. 2 CARL B HAMILTON (fp):
          </note>
          <note>
            Herr talman! Jag vill hälsa Pär Nuder välkommen till kammaren.
            Jag vill också tacka för svaret.
          </note>
          <note>
            Rubriken på interpellationen är knastertorr, men det finns en
            väldig sprängkraft i frågan. Min interpellation är förvisso lång,
            men den första anledningen till det är att jag har velat visa
            och fästa uppmärksamheten på hur omfattande de fackliga bidragen
            från LO
          </note>
          <note>
            till Socialdemokraterna är. Det är av särskild betydelse eftersom
            Socialdemokraterna så ofta är regeringsparti i Sverige. Bidragen
            är omfattande både mätt i pengar och mätt i arbetskraftsinsatser.
            Den andra anledningen är att dessa omgärdas av mycket hemlighetsmakeri,
            vilket interpellationen visar. Det handlar alltså om två saker,
            omfattningen och hemlighetsmakeriet.
          </note>
          <note>
            Om man ska undersöka frågan om partifinansiering i Sverige menar
            jag att man måste vara uttrycklig i att även de fackliga bidragen
            ska omfattas av en sådan undersökning, inte bara personvalsfrågor,
            annonsrabatter och annat. De är förvisso också intressanta, men
            den stora överföringen gäller det som jag nu talar om.
          </note>
          <note>
            Det allra sista i Pär Nuders svar är det verkligt viktiga. Jag
            tar mig friheten att citera från svaret för att riktigt inpränta
            det. Där står att "uppdraget omfattar partier och kampanjer på
            alla nivåer och alla typer av stöd, alltså även stöd från fackliga
            organisationer", samt att också "bidrag i form av arbetskraft
            omfattas av utredningens uppdrag". Det gäller alltså både pengar
            och gratis arbetskraft även från facket till alla partier, men
            särskilt naturligtvis till Socialdemokraterna, eftersom de är
            de stora mottagarna.
          </note>
          <note>
            Jag tror att detta för öppenheten och för svensk demokrati och
            partiväsende är ett potentiellt revolutionerande ställningstagande.
            Det är också ett till mycket förpliktande ställningstagande och
            för framtiden viktigt, särskilt som det kommer från en socialdemokratisk
            regering vars valrörelse i så stor utsträckning finansieras av
            Landsorganisationen. Jag är därför väldigt glad att vi har fått
            detta svar, att hemlighetsmakeriet kring alla typer av fackliga
            bidrag ska bort och omfattningen bli offentlig.
          </note>
          <note>
            Jag tolkar interpellationssvaret så, och här vill jag att Pär
            Nuder lyssnar särskilt noga, att den text som
          </note>
          <note>
            Pär Nuder avslutningsvis läste upp har samma dignitet som om
            texten hade stått i de ursprungliga utredningsdirektiven. Att
            inför kammaren läsa upp denna text menar jag har samma dignitet
            som en instruktion till utredaren, alltså som om det hade stått
            i direktiven. Utan att krångla till det formella vill jag inbjuda
          </note>
          <note>
            Pär Nuder till att instämma i detta mitt konstaterande.
          </note>
          <note>
            Min andra punkt gäller tidsschemat. Med tanke på det tidsschema
            som utredaren har, det vill säga fram till förhösten 2003, är
            det viktigt att regeringen säkerställer att det finns resurser
            för utredaren. Jag tror nämligen, även om vi inte ska gräla om
            det, att svaret i dag innebär en höjd ambitionsnivå och en ökad
            omfattning av utredningen. Då är det viktigt att det också finns
            resurser för utredaren att inom den angivna tiden föra utredningen
            och det utvidgade åtagandet i hamn.
          </note>
          <note type="speaker">
            Anf. 3 Statsrådet PÄR NUDER (s):
          </note>
          <note>
            Herr talman! Tack för det, Carl B Hamilton.
          </note>
          <note>
            Nej, det råder inga delade meningar om utredningens omfattning
            och inriktning. Det framgår klart av direktiven, och jag har ytterligare
            inskärpt direktivens innebörd.
          </note>
          <note>
            Det finns för oss alla ett starkt intresse av att ha en mycket
            transparent attityd till hur partierna och enskilda kandidater
            finansierar sina personvalskampanjer. Vi vet att det har förekommit
            diskussioner från tid till annan om hur partier har finansierat
            sin verksamhet. Det gäller inte bara hur det socialdemokratiska
            partiet har finansierat sin verksamhet, utan det gäller även andra
            partier. Vi vet att det i och med personvalsinslaget förekommer
            diskussioner om hur enskilda kandidater finansierar sin verksamhet.
            Allt detta ska belysas så öppet som möjligt.
          </note>
          <note>
            Det finns en del som jag skulle ha kunnat kommentera i det som
            Hamilton sade i sitt inlägg om hemlighetsmakeri, och så vidare.
            Jag delar inte den uppfattningen. Tvärtom anser jag att de fackliga
            organisationerna på ett föredömligt sätt utifrån deras utgångspunkter
            även de går mot en ökad öppenhet att redovisa hur man använder
            medlemmarnas intäkter.
          </note>
          <note>
            Den här debatten handlar om hur partierna finansierar sin verksamhet.
            Det ska nu utredaren titta på, och utredaren kommer att ha erforderliga
            resurser till sitt förfogande.
          </note>
          <note type="speaker">
            Anf. 4 CARL B HAMILTON (fp):
          </note>
          <note>
            Herr talman! Det som gör LO:s bidrag till Socialdemokraterna
            särskilt känsligt är just det att Socialdemokraterna är regeringsparti
            och frågan om bidragen leder till att regeringen lägger fram förslag
            som står i samklang med LO:s önskemål eller ligger mycket nära
            LO:s framförda krav gentemot regeringen. Det är en del av sprängkraften
            i detta.
          </note>
          <note>
            Avslutningsvis vill jag säga att det har varit ett ur min synpunkt
            positivt och viktigt svar. Jag behöver därför inte förlänga debatten
            alltför mycket. Men jag vill ändå understryka att facket på en
            arbetsplats inte är vilken förening som helst.
          </note>
          <note>
            På en arbetsplats finns det bara en fackförening.
          </note>
          <note>
            Det är ingenting annat än vad också jag önskar. Det finns inte
            en meny av fackföreningar som är kristdemokratiska, liberala,
            konservativa eller vänsterpartistiska. Vi vill bara ha en fackförening.
            Men denna monopolposition, denna ensamrätt på en arbetsplats,
            leder till att frågan om minoritetsskydd, som alltid i sådana
            sammanhang, kommer upp.
          </note>
          <note>
            Det blir i nästa steg i diskussionen en väldigt viktig fråga.
            Det handlar om individens integritet och rätt att slippa avslöja
            sina partisympatier om individen inte vill stödja bidrag från
            ett LO-förbund till Socialdemokraterna, till exempel. Individen
            ska inte för att undvika att stödja ett bidrag behöva avslöja
            sina partisympatier, särskilt inte inför dem som förhandlar om
            vederbörandes lön och andra arbetsvillkor.
          </note>
          <note>
            Det är väldigt viktigt med minoritetsskyddet. Individen ska inte
            behöva anstränga sig för att slippa ge bidrag till partier direkt
            eller indirekt som han eller hon inte sympatiserar med. Jag tror
            jag stannar där.
          </note>
          <note>
            Jag har väl antytt vad debatten nu kommer att gå vidare med.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2002/03:39 om Tullverkets station
            i Haparanda
          </note>
          <note type="speaker">
            Anf. 5 Finansminister BOSSE RINGHOLM (s):
          </note>
          <note>
            Herr talman! Erling Wälivaara har frågat mig vilka åtgärder jag
            är beredd att vidta för att säkerställa dygnetruntbemanning vid
            tullstationen i Haparanda.
          </note>
          <note>
            Inledningsvis vill jag påpeka att det inte ankommer på regeringen
            att fastställa hur Tullverket organiserar sin verksamhet. Tullverket
            ska självt avgöra var de resurser man förfogar över gör mest nytta
            för att uppfylla de övergripande mål för tullverksamheten som
            regeringen och riksdagen fastställer. Regeringen anger i målen
            för Tullverket att myndigheten ska tillhandahålla en god service
            så att handeln med tredjeland underlättas och varuflödet inom
            EU inte hindras. Tullverket prövar fortlöpande, med utgångspunkt
            i ärendemängd, trafikströmmar, hotbilder med mera, hur de tillgängliga
            resurserna ska fördelas mellan olika delar av landet för att myndigheten
            ska uppfylla målen för verksamheten.
          </note>
          <note>
            Tullverket har meddelat att det finns ett förslag om att stänga
            tullexpeditionen i Haparanda på kvällar och helger och enbart
            ha öppet dagtid mellan kl
          </note>
          <note>
            08.00-16.00. Enligt Tullverket kan resurserna för att ha en dygnetruntöppen
            tullexpedition användas bättre genom att föras över till annan
            verksamhet. Antalet förtullningsärenden i Haparanda är cirka 30-
          </note>
          <note>
            35 stycken i veckan, vilket inte motiverar en dygnetruntöppen
            tullexpedition. Tullverket har dock ännu inte fattat något beslut
            om öppettiderna.
          </note>
          <note>
            Den föreslagna ändringen påverkar enligt uppgift enbart expeditionsarbetet,
            det vill säga klarering av gods. När det gäller Tullverkets kontrollverksamhet
            så berörs den inte av förändringen.
          </note>
          <note>
            I interpellationen sägs att de föreslagna förändringarna kommer
            att bli besvärliga för näringslivet, till exempel för fisktransporter
            från Norge. Dessa transporter, och många andra, lossas emellertid
            mindre ofta i Norr- eller Västerbotten då lasterna ofta är destinerade
            till orter i södra Sverige eller annat EU-
          </note>
          <note>
            land. Som jag tidigare nämnt ska Tullverket tillhandahålla en
            god service så att handeln med tredjeland underlättas och varuflödet
            inom EU inte hindras. Jag förutsätter att Tullverket också uppfyller
            detta mål.
          </note>
          <note>
            Om tullexpeditionen är stängd när en transport kommer till Haparanda,
            finns andra möjligheter till tullklarering. Transporten kan fortsätta
            till ett annat tullkontor, en särskild tullförrättning kan beställas
            eller så går det att vända sig till ett privat tullager som har
            godkänts av Tullverket.
          </note>
          <note>
            När det gäller de åtaganden som Tullverket har gentemot Jordbruksverket,
            så är det primärt intyg för hundar och katter som uppvisas för
            stämpling. Behov av denna tjänst finns främst under dagtid. Vid
            andra tidpunkter finns en förenklad hantering av detta där en
            ifylld blankett lämnas i en brevlåda vid gränspassagen.
          </note>
          <note>
            När det gäller övrig införsel av levande djur så sker den i en
            mycket begränsad omfattning. Tullverkets bedömning är att denna
            hantering inte motiverar en dygnetruntöppen expedition.
          </note>
          <note>
            I de fall någon försöker smuggla djur över gränsen så är detta
            att hänföra till smuggling. Bekämpning av smuggling och hur Tullverket
            organiserar sig för detta påverkas, som tidigare nämnts, inte
            av förslaget om ändrade öppettider för tullexpeditionen.
          </note>
          <note>
            Avseende bekämpning av illegal verksamhet, såsom narkotikasmuggling,
            kan konstateras att detta inte är kopplat till öppethållandetider
            för en expedition. Detta område påverkas inte då det är frågor
            som är att hänföra till Tullverkets kontrollverksamhet.
          </note>
          <note>
            Jag anser därför, mot bakgrund av det som redovisats, att det
            inte finns något behov av att vidta några åtgärder från regeringen
            utan att detta är en fråga för
          </note>
          <note>
            Tullverket.
          </note>
          <note type="speaker">
            Anf. 6 ERLING WÄLIVAARA (kd):
          </note>
          <note>
            Herr talman! Jag tackar finansministern för svaret.
          </note>
          <note>
            Tullstationen i Haparanda utgör genom sitt speciella läge porten
            mot öst. Tornedalen har den närmaste förbindelsen mot Finland
            och Ryssland. Nu har, som finansministern säger, Tullverket planer
            på att minska öppethållningstiderna vid tullstationen i Haparanda
            och gå från dygnetruntbemanning till kontorstidsbemanning. Förändringen
            är enligt uppgift planerad att träda i kraft från och med den
            1 januari 2003.
          </note>
          <note>
            Självklart innebär en sådan kraftig förändring begränsningar
            i kundservice, kontroll och säkerhet, och näringslivet blir särskilt
            hårt drabbat. Jag är väl medveten om, finansministern, att det
            inte ankommer på regering och riksdag att bestämma hur Tullverket
            fördelar sina resurser och vilka öppethållningstider det har.
            Men det är regering och riksdag som beslutar om och anger målen
            för Tullverkets uppdrag. Tullen har, som finansministern nämnde,
            åtaganden även mot Jordbruksverket och polisen.
          </note>
          <note>
            Tullverkets beslut att minska öppethållningstiderna i Haparanda
            känns extra märkligt i dag, eftersom den nya internationella gränsövergången
            vid Salla, det vill säga vid gränsen mot Ryssland, öppnades för
            bara en månad sedan. Trafiken via Salla till Sverige kommer att
            öka, och därmed också kraven på ökad tullservice.
          </note>
          <note>
            Antalet transiteringar från Ryssland var under förra året 1 056
            enligt tullstationen i Haparanda. Hittills i år har förtullningsärendena
            i Haparanda varit 10 857.
          </note>
          <note>
            4 158 av dessa transiteringar har varit så kallade blankettransiteringar,
            det vill säga har krävt ingripande eller åtgärd från tullpersonalen.
            Detta innebär 94
          </note>
          <note>
            transiteringar per vecka.
          </note>
          <note>
            Herr talman! Jag delar finansministerns syn på att om en transport
            kommer till Haparanda under icke kontorstid så finns andra möjligheter
            till tullklarering.
          </note>
          <note>
            Transporten kan fortsätta till ett annat tullkontor. Men närmaste
            tullkontor med dygnetruntöppet och service är Arlanda - drygt
            100 mil söderut! Det är ett orimligt krav, särskilt om dessutom
            dellossning av lasten ska ske på olika platser längs Norrlandskusten.
          </note>
          <note>
            Anser finansministern att det är rimligt att först köra ned en
            livsmedelstransport från Haparanda till
          </note>
          <note>
            Arlanda för klarering och sedan återvända till Kalix,
          </note>
          <note>
            Luleå, Piteå och Skellefteå och lossa lasten? För mig ter sig
            detta orimligt.
          </note>
          <note>
            Men, herr talman, förtullningsfrågan är ändå inte det enda och
            allvarligaste problemet när öppethållningstiderna minskas. Tullen
            har också åtaganden gentemot Jordbruksverket och polisen. Jag
            återkommer i mitt nästa inlägg till dessa verksamheter.
          </note>
          <note type="speaker">
            Anf. 7 Finansminister BOSSE RINGHOLM (s):
          </note>
          <note>
            Herr talman! Erling Wälivaara och jag är överens om att det är
            en liten mängd ärenden som ska tullexpedieras. Det handlar om
            kanske fem ärenden per dag. Tullverket har gjort en bedömning
            av hur verket bäst disponerar sina resurser, och jag har inget
            skäl att ifrågasätta den bedömningen.
          </note>
          <note>
            Jag vill påminna Erling Wälivaara om att det finns fler möjligheter
            än att söka sig till en annan tullstation under icke öppethållandetid.
            Man kan också beställa en tulltjänst. Det kostar kanske något
            mer, men det är en fullt möjlig serviceutväg, liksom det också
            finns utrymme för att använda sig av en privat tulltjänst i sammanhanget.
            Det finns alltså fler möjligheter för den som under icke dagtid
            vill ha en vara deklarerad.
          </note>
          <note>
            Det handlar som sagt om ungefär fem ärenden per dag, och mot
            den bakgrunden måste Tullverket se hur man bäst använder sina
            resurser.
          </note>
          <note type="speaker">
            Anf. 8 ERLING WÄLIVAARA (kd):
          </note>
          <note>
            Herr talman! Finansministern säger att det är en liten mängd
            tullklareringar i Haparanda. Enligt uppgift från Haparanda och
            enligt den statistik man har handlar det faktiskt om 94 ärenden
            per vecka. Delar man det med sju så blir det inte fem stycken.
          </note>
          <note>
            Tullverket har också åtaganden gentemot jordbruksverk och polis.
            Det här är kanske det allra viktigaste och allvarligaste när man
            minskar öppettiderna.
          </note>
          <note>
            Så kallade red point-ärenden, det vill säga djur som ska tas
            över till Sverige från Finland eller via Finland, måste behandlas
            av tullen. Det handlade redan under förra året om 27 462 ärenden.
          </note>
          <note>
            Vi vet att det inte finns något botemedel mot exempelvis den
            smittsamma sjukdomen rabies. Rabiessmittan bärs av djur, och rabies
            finns i Ryssland såväl som i östra Finland. Det är en livsfarlig
            sjukdom, och det vore oerhört olyckligt om vi skulle få in den
            i
          </note>
          <note>
            Sverige. En minskad kontroll och en ökad slapphet i tullverksamheten
            kan innebära en ökad risk för att vi får in smittan i Sverige.
          </note>
          <note>
            Det är därför lagen kräver ett veterinärsintyg för hundar, katter
            och andra djur som ska föras in i Sverige. Samtidigt är det så
            att djuret ska ha ett så kallat mikrochips i örat så att man kan
            identifiera djuret och kontrollera att veterinärsintyget verkligen
            tillhör djuret. Om det inte stämmer så kommer aldrig djuret in
            i landet. Nu säger Tullverket att man kan fullgöra och lösa den
            uppgiften genom att placera en brevlåda vid den obemannade tullstationen
            under nattetid och på helger. Där ska man då lägga veterinärsintyget.
            Jag har en stilla undran: Ska man lägga dit katten också?
          </note>
          <note>
            Det är en orimlig tanke. Jag tycker inte att den här lösningen
            är särskild begåvad.
          </note>
          <note>
            Tänk om det vore så enkelt att man skulle kunna ställa en brevlåda
            efter en vägsträcka med sänkt hastighet och skriva "Överskred
            du hastigheten? Var vänlig lägg det stipulerade bötesbeloppet
            i brevlådan vid vägkanten!" Jag tror inte att det är så enkelt.
          </note>
          <note>
            En tullstation med dygnetruntbemanning har en preventiv och brottsförebyggande
            effekt. Risken finns alltid att man kan bli upptäckt om det finns
            personal vid tullen. Tullverket har också åtaganden gentemot polisen.
            Det gäller tillståndskontroll vid införsel av vapen. Inte heller
            här är brevlådelösningen särskilt bra. Vapennumret ska ju stämma
            överens med det tillstånd som man har för att föra in vapnet i
            landet.
          </note>
          <note type="speaker">
            Anf. 9 Finansminister BOSSE RINGHOLM (s):
          </note>
          <note>
            Herr talman! Jag är alltid fascinerad över att det finns så många
            borgerliga riksdagsledamöter i den här kammaren som tycker att
            staten skulle ha oanade resurser - hur mycket resurser som helst
            - för olika typer av verksamhet. Ibland tycker samma riksdagsledamöter
            att man dessutom ska sänka skatten och därmed inkomsterna. Inkomster
            som minskar och utgifter som ökar går inte ihop. Det är en gammal
            sanning som också väljarna har bedömt i den nyligen avgångna valrörelsen.
          </note>
          <note>
            Jag är medveten om att det naturligtvis alltid är bäst att ha
            en totalservice omkring allting. Men det kostar, och av omtanke
            om skattebetalarna tror jag att
          </note>
          <note>
            Tullverket gör en rimlig bedömning. Tullverket tycker att man
            vill använda skattebetalarnas pengar på det sätt som gör största
            möjliga nytta.
          </note>
          <note>
            Om Tullverket uppger att det handlar om 30-35
          </note>
          <note>
            ärenden - och jag har ingen anledning att tro att Tullverket
            har fel i den uppgiften - som ska förtullas i veckan så blir det
            fem sex ärenden per dag. Om man då har öppethållande från 8 till
            16 så är det ändå ganska många timmar för de här fem ärendena.
            Därför har säkerligen Tullverket velat disponera om sina resurser
            på ett sådant sätt att de gör ännu mer nytta.
          </note>
          <note type="speaker">
            Anf. 10 ERLING WÄLIVAARA (kd):
          </note>
          <note>
            Herr talman! Jag är lite ledsen över att finansministern dribblar
            med ärendet. Den uppgift som finansministern kommer med om 30-35
            ärenden handlar om klarering av last. Det är vad Tullverkets centrala
            ledning säger. Men statistiken visar att det rör sig om 94 klareringar
            i Haparanda.
          </note>
          <note>
            Vi får inte glömma kundservicen vid sidan om detta och alla de
            fasta uppdragen. Bevakningsuppdraget är oerhört viktigt. Även
            om Haparanda utgör en så kallad inre EU-gräns och Schengengräns
            har gränsen mellan Sverige och Finland i Tornedalen under den
            senaste tiden blivit en viktig länk för narkotikasmuggling och
            kvinnohandel. Stora narkotikabeslag har under den senaste tiden
            gjorts bland annat av tullen; för en månad sedan var det 30 kilo
            hasch.
          </note>
          <note>
            Tullbevakningen är viktig, även i framtiden. Det är därför Kristdemokraterna,
            herr finansminister, har lagt 20 miljoner kronor mer under 2003
            till Tullverket just för att det ska kunna fullgöra sina åtaganden.
          </note>
          <note>
            Jag tackar finansministern för debatten och hoppas att regering
            och riksdag även i framtiden fattar beslut som gör det enklare
            för näringslivet, säkrare för samhället och tryggare för den enskilde.
          </note>
          <note type="speaker">
            Anf. 11 Finansminister BOSSE RINGHOLM (s):
          </note>
          <note>
            Herr talman! Jag uppskattar självfallet Erling
          </note>
          <note>
            Wälivaaras ambitioner att ge mer pengar till Tullverket. Det
            brukar inte alltid gå ihop med ambitionen att också sänka statens
            inkomster. Men vi är vana vid i diskussionerna här att de som
            kräver sänkta inkomster oftast är de som också kräver mest höjda
            utgifter.
          </note>
          <note>
            Men det är en annan diskussion.
          </note>
          <note>
            Även om Erling Wälivaara nu bekräftar att det handlar om 30-35
            ärenden i veckan - om det nu är fem eller eventuellt sex, sju
            eller åtta om dagen - så tror jag inte att det är det avgörande.
            Det avgörande är faktiskt att tullklareringsverksamheten ändå
            kan upprätthållas, om än i andra former.
          </note>
          <note>
            Jag tror också att Erling Wälivaara måste skilja på tullklarering,
            som vi nu diskuterar, och övrig kontrollverksamhet av narkotika
            och annat. Den berörs inte av diskussionen om öppethållande för
            tullklareringen. Man måste alltså skilja på tullklareringen och
            öppethållandetiderna, som den egentliga diskussionen handlar om,
            och den övriga kontrollverksamheten.
          </note>
          <note>
            Den ska naturligtvis alltid pågå dygnet runt.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2002/03:22 om barns situation i asylsökande
            familjer
          </note>
          <note type="speaker">
            Anf. 12 Statsrådet JAN O KARLSSON (s):
          </note>
          <note>
            Herr talman! Anne-Marie Ekström har frågat mig vilka åtgärder
            jag avser att vidta för att barns hälsoskäl ska beaktas i asylutredningar
            i större utsträckning än vad som i dag är fallet samt vilka åtgärder
            jag avser att vidta för att undvika uppskakande hämtningar med
            polis där barn är inblandade.
          </note>
          <note>
            Anne-Marie Ekström uppger i sin interpellation att det finns
            flera exempel på familjer som fått avvisningsbeslut där barnen
            mår dåligt och att man vid beslutsfattandet inte tagit hänsyn
            till barnets bästa eller beaktat intyg från barnpsykiatriker.
          </note>
          <note>
            Hänsyn till barnets bästa i asylprocessen är en angelägen men
            också ofta svår uppgift. Regeringen har särskilt uppmärksammat
            de asylsökande barnens situation. Som en följd av införandet 1997
            av den så kallade portalparagrafen om barnets bästa i utlänningslagen
            har Migrationsverket kontinuerligt stärkt sina utbildningsinsatser
            och handläggningsåtgärder när det gäller barn i asylärenden. All
            personal har fått en grundläggande utbildning om FN:s konvention
            om barnets rättigheter, barnkonventionen. Ett 40-tal handledare
            har fått en gedigen central utbildning för att dessa i sin tur
            sedan ska kunna genomföra regionala utbildningsinsatser och utgöra
            ett nätverk för barnfrågor. Flera utbildningar är under planering.
          </note>
          <note>
            I Migrationsverkets asylutredningar tillfrågas föräldrarna om
            barnens hälsa och om barnen har särskilda asylskäl. Dessutom tas
            barnens hälsa alltid upp i den sociala utredningen, vilken också
            utgör ett underlag i ärendet. Redan från början i asylprocessen
            uppmärksammas således barnens hälsa. Så gott som alla asylsökande
            som riskerar avvisning har rätt till ett offentligt biträde. Biträdets
            förordnande omfattar följaktligen även de barn som ingår i asylsökande
            familjer.
          </note>
          <note>
            Det är viktigt att barnets röst blir hörd. Enligt utlänningslagen
            har ett barn rätt att höras i ärendet om det inte är olämpligt.
            Det kan emellertid inte alltid sägas vara till barnets bästa att
            höras i en asylutredning, vilket regeringen framhöll i propositionen
            inför ändringen av utlänningslagen 1997 och införandet av portalparagrafen.
            Det har visat sig att det nu förekommer variationer mellan regionerna
            inom Migrationsverket om hur man tillämpar föreskrifterna om hörande
            av barn. Det får förutsättas att verket arbetar med att få en
            enhetlig tillämpning. Bland annat kan detta ske genom implementering
            av kunskaper och erfarenheter hos de som ska fungera som handledare
            i barnfrågor samt genom de utbildningar som planeras.
          </note>
          <note>
            Det finns starka skäl att ta särskild hänsyn till barn i asylprocessen
            i förhållande till vuxna på grund av barns särskilda behov och
            utsatthet. I varje enskilt fall görs en bedömning av barnets bästa.
            Prövningen av barnets bästa kan dock inte ges en så långtgående
            innebörd att ett barn beviljas uppehållstillstånd enbart för att
            han eller hon är ett barn. För att uppehållstillstånd ska kunna
            beviljas på humanitär grund krävs starka skäl. Berörs barn av
            beslutet ska en något mer generös bedömning av sådana skäl göras.
          </note>
          <note>
            Jag vill i detta sammanhang också hänvisa till de svar jag lämnade
            den 23 maj 2002 på riksdagsfråga
          </note>
          <note>
            2001/02:1174 av Ester Lindstedt Staaf om rättssäkerhet vid asylutredning
            av barnfamiljer och den 27
          </note>
          <note>
            november 2002 på riksdagsfråga 2002/03:152 av
          </note>
          <note>
            Johan Pehrson om humanitära skäl och barnets bästa.
          </note>
          <note>
            Vad gäller verkställighetsärenden är det Migrationsverkets ambition
            att i möjligaste mån undvika att sådana ärenden överlämnas till
            polismyndigheten.
          </note>
          <note>
            Någon region arbetar med fördjupade motiveringssamtal med barnfamiljer
            inför ett återvändande när avvisningsbeslut har meddelats. Om
            familjen vägrar att acceptera ett lagakraftvunnet avvisningsbeslut
            och frivilligt återvända till hemlandet, kan en verkställighet
            av avvisningsbeslutet genom polismyndigheten ändå bli nödvändigt
            även när ärendet rör barn. När ett ärende överlämnas till polismyndighet
            för verkställighet informeras polisen om barnets situation. Det
            förtjänar att framhållas att både Migrationsverket och polismyndigheten
            ska iaktta utlänningslagens portalparagraf om hänsyn till barnets
            bästa.
          </note>
          <note>
            Avslutningsvis vill jag nämna att man från Migrationsverkets
            sida anser att erfarenheten från samarbetet med Barnombudsmannen
            när det gäller utbildning och information är mycket positiv och
            har medfört att varje barn uppmärksammas som en egen individ.
            Vidare har jag erfarit att Migrationsverkets handbok kommer att
            vara uppdaterad i sin helhet utifrån ett barnperspektiv i början
            av nästa år och att det pågår en översyn av verkets styrdokument
            utifrån barns särskilda behov.
          </note>
          <note type="speaker">
            Anf. 13 ANNE-MARIE EKSTRÖM (fp):
          </note>
          <note>
            Herr talman! Jag tackar statsrådet för svaret. Tyvärr innehåller
            svaret mycket om uppdatering av handböcker och utbildning av personal,
            vilket i sig är bra, men mycket lite om det som saken verkligen
            gäller, nämligen vad man ska göra för att rätta till den akuta
            situation som i dag råder med fyllda avdelningar inom barnpsykiatrin
            med barn som mår mycket dåligt.
          </note>
          <note>
            Låt mig ta ett exempel från verkligheten. Mamma och storasyster
            är inskrivna på en psykiatrisk avdelning. Flickan är 12 år och
            väger 25 kilo. Hon har upplevt att en nära anhörig dödats inför
            hennes ögon.
          </note>
          <note>
            Pappa och lillebror sover i bilen. Det är kallt ute, men de sover
            i bilen på grund av rädsla för att polisen ska komma och hämta
            dem och sätta dem i förvar för att de sedan ska utvisas. Flickan
            har en sjuk mamma och en rädd pappa, och till råga på allt kommer
            socialtjänsten och talar om för föräldrarna att barnen kan omhändertas
            därför att mamma och pappa inte kan ta hand om dem som en mamma
            och pappa ska ta hand om sina barn.
          </note>
          <note>
            Det finns många fler exempel.
          </note>
          <note>
            Den senaste tiden har situationen för barn som kommit hit ensamma
            som asylsökande börjat diskuteras. Det är bra. Däremot har inte
            situationen för de barn som kommit hit tillsammans med sina familjer
            diskuterats i samma utsträckning. Barn i asylsökande familjer
            är också utsatta.
          </note>
          <note>
            Många barn som finns i asylsökande familjer har levt flera år
            på flykt från sina hemländer. Bara det är i sig en besvärlig situation
            för ett barn. Många barn har också varit med om fruktansvärda
            upplevelser. Antingen har de själva utsatts för våld eller också
            har de sett någon anhörig utsättas för våld eller kanske till
            och med avrättas inför deras ögon. Det är traumatiska upplevelser
            som barnen inte har fått möjlighet att bearbeta.
          </note>
          <note>
            Statsrådet säger i sitt svar att föräldrarna tillfrågas om barnens
            hälsa och om barnen har särskilda asylskäl och att barnens hälsa
            alltid tas upp i den sociala utredningen vid asylutredningen.
            Det är inte säkert att föräldrarna inser att barnen inte mår bra.
          </note>
          <note>
            Herr talman! Ett annat skäl till att det inte kommer fram i asylutredningen
            är att barnet på ytan ser ut att må bra, men att händelser som
            sker senare under asyltiden utlöser trauman och får barnen att
            minnas det de upplevt tidigare. Med en medicinsk term kallas det
            posttraumatiska stressyndrom. Händelser som utlöser sådana reaktioner
            kan till exempel vara ett avslag på asylansökan. Att sedan få
            uppleva en hämtning av polis gör inte det hela bättre.
          </note>
          <note>
            Statsrådet påtalar att eftersom man infört den så kallade portalparagrafen
            om barnets bästa i utlänningslagen har utbildningsinsatserna gällande
            barnkonventionen ökats inom Migrationsverket. Det är bra med utbildning,
            som jag sade tidigare, men om man ändå inte följer barnkonventionen
            är det fullständigt meningslöst. För den som läser lagtexten i
            utlänningslagen bokstavligt är det självklart att barnets bästa
            ska gälla. Det är synnerligen olyckligt att det som finns förarbetena
            till lagen säger något annat.
          </note>
          <note>
            Det är svårt att förklara för en icke-jurist, som jag själv till
            exempel, att det inte är det som står i lagen som gäller utan
            det som finns bakom.
          </note>
          <note>
            Och ännu mer luddigt blir det när statsrådet säger att en något
            mer generös bedömning ska göras när det gäller barn i de fall
            uppehållstillstånd beviljas av humanitära skäl. Det behövs en
            översyn av utlänningslagen, och det är brådskande.
          </note>
          <note type="speaker">
            Anf. 14 CHATRINE PÅLSSON (kd):
          </note>
          <note>
            Herr talman! Jag vill börja med att tacka Anne-
          </note>
          <note>
            Marie Ekström för den här interpellationen i en utomordentligt
            viktig fråga. Det är naturligtvis bra att vi också får en uppdatering
            av vad som är på gång och vad som är gjort. Men det är faktiskt
            verkligheten som gäller. Jag brukar ofta säga att när kartan och
            verkligheten inte stämmer överens är det verkligheten som gäller.
            Det är denna verklighet som är viktig att diskutera. Jag är väl
            medveten om att man inte får diskutera enskilda fall, men det
            är ju ändå dessa exempel - och nyss föredrogs ett sådant exempel
            här -
          </note>
          <note>
            som gör att vi får signaler om att vi måste vidta några åtgärder.
          </note>
          <note>
            Jag är också lite förbluffad över att statsrådet inte i en enda
            mening har erkänt att det inte fungerar tillfredsställande. Det
            finns en liten antydan i det lilla stycket om att man gör olika
            bedömningar, men det är också det enda, och det tycker jag är
            lite bekymmersamt. Jag tror nämligen att det gagnar respekten
            för politiker om vi erkänner när saker inte fungerar och även
            att FN:s barnkonvention faktiskt gäller också för dessa barn.
          </note>
          <note>
            Herr talman! Jag tycker vidare att en annan sak som hör ihop
            med detta är resurserna till kommuner och landsting. Vi vet ju
            att regeringen på senare år har gett och tagit och att det oftast
            inte blivit något nettotillskott när man sett på resultaten.
          </note>
          <note>
            På många platser fungerar inte barnpsykiatrin inom landstingen.
            Jag vet att det är så. Det är oerhört långa väntetider, och till
            och med i fall när en barnpsykiater har bedömt ett barn - vare
            sig det är ett svenskt eller ett asylsökande barn - kan det dröja
            upp till ett halvår innan möjlighet finns att få adekvat vård.
            Detta är inte tillfredsställande.
          </note>
          <note>
            Herr talman! Om nu Jan O Karlsson ändå har tilltro till utbildning
            om vad som är barns bästa och det som gagnar barns hälsa, varför
            i all sin dar negligerar man så ofta barnpsykiaterns bedömning
            av ett barns hälsa och varför tar man inte det förhållandet att
            en expert har uttalat sig till intäkt för att ge uppehållstillstånd?
            Det förstår jag inte.
          </note>
          <note>
            Utlänningslagens portalparagraf är citerad i interpellationen,
            och även jag vill i mitt inlägg citera den:
          </note>
          <note>
            "I fall som rör ett barn skall särskilt beaktas vad hänsynen
            till barnets hälsa och utveckling samt barnets bästa i övrigt
            kräver." Vem kan bättre än en barnpsykiater bedöma vad som är
            det bästa för barnets hälsa i ett sådant här fall?
          </note>
          <note>
            Jag vill också ställa frågan: Vad avser Jan O
          </note>
          <note>
            Karlsson att vidta för ytterligare åtgärder för att verkligheten
            ska stå i samklang med de ambitioner regeringen har?
          </note>
          <note type="speaker">
            Anf. 15 Statsrådet JAN O KARLSSON (s):
          </note>
          <note>
            Herr talman! Jag vill till att börja med säga att jag gärna medger
            att den väldiga koncentration som jag, om också inte ensam, ägnade
            åt de ensamkommande barnen under den första delen av min ämbetstid
            -
          </note>
          <note>
            även om det är ett mycket stort problem som också förtjänar att
            uppmärksammas - har lett till att vi fått en viss obalans i diskussionen
            om flyktingbarnen.
          </note>
          <note>
            Jag vill för både Anne-Marie Ekström och Chatrine Pålsson understryka
            att jag är fullt medveten om att även om de ensamstående barnen
            representerar ett speciellt problem som vi inte kan lämna åsido,
            vilket naturligtvis också har med barnkonventionen att göra, kan
            flyktingsituationen för en familj med barn vara nog så traumatisk.
            Jag vill understryka att jag är medveten om det, och jag ska försöka
            att visa på några saker som pekar framåt i detta.
          </note>
          <note>
            Jag vill också försvara mig en liten smula. FN:s barnkonvention,
            som för övrigt en gång i världen utarbetades på svenskt initiativ,
            är uttryck för en strävan och inte för ett färdigt tillstånd.
            När man säger att vi inte uppfyller barnkonventionen vill jag
            hävda, också med hänsyn till ett meningsutbyte som jag har haft
            i denna fråga med Gustav Fridolin i ett tidigare sammanhang, att
            vad som ska bedömas alltså inte är om vi lyckas uppnå ett idealt
            förhållande - för det kräver inte konventionen - utan om vi strävar
            efter det.
          </note>
          <note>
            När man hänvisar till de erfarenheter som människor har gjort
            i vårt land medger jag också gärna att det mycket väl kan ifrågasättas
            om vi har strävat tillräckligt. Men i grunden hävdar jag två ting.
            Jag tycker att det finns få länder som i så hög grad representerar
            den strävan som är barnkonventionens exakta innebörd. Dessutom
            går vår lagstiftning faktiskt på mycket viktiga punkter längre.
            Vi har högre ambition än barnkonventionen.
          </note>
          <note>
            Sedan vill jag säga att jag menar att det är oerhört viktigt
            med utbildning. Självklart ska vi ha respekt för expertopinionen
            som en expertopinion, och det är därför som vi tillämpar den.
            Sven Brus nämnde häromdagen i kammaren ett uttryck som jag hoppas
            ska få sätta prägel på debatten: en kvalitetssäkring av utlännings-
            och flyktingpolitiken. Jag menar att utbildning spelar en mycket
            viktig roll i den strategin.
          </note>
          <note>
            När vi nu upptäcker skillnader i tillämpning av arbetet som kan
            iakttas i olika delar av Migrationsverket tror jag att en tillämpning
            av det rena direktivet kan vara farligt. Det är väldigt viktigt
            om man ska kunna visa den empati och omsorg som den här typen
            av ärenden kräver, att vi också måste lära människor hur man handskas
            med dem. Det är klart att den kanske bästa erfarenheten, för att
            parafrasera Chatrine
          </note>
          <note>
            Pålsson, är verkligheten själv, alltså erfarenheten, men jag
            tror också att ett systematiskt lärande på den här punkten för
            vår personal i Migrationsverket är viktig.
          </note>
          <note>
            Till sist i den här omgången - jag ska återkomma till flera av
            de synpunkter som ni tog upp, men de var ganska rikhaltiga - vill
            jag säga att föräldrarna självklart ska tillfrågas. Självfallet
            innehåller detta ett dilemma, för det kan ju hända, som både interpellanten
            Anne-Marie Ekström och Chatrine Pålsson påpekade, att föräldrarna
            på grund av sin traumatiska situation saknar möjlighet att göra
            den bedömningen och att andra måste hjälpa dem med den.
          </note>
          <note>
            Jag ska återkomma till barnpsykiatrin och flyktingbarnen i nästa
            replik.
          </note>
          <note type="speaker">
            Anf. 16 ANNE-MARIE EKSTRÖM (fp):
          </note>
          <note>
            Herr talman! Det är bra att statsrådet medger att han är medveten
            om situationen. Det är ett steg i rätt riktning. Jag vet också
            att det finns en diskussion på gång med samtliga partier om rättssäkerheten
            i asylprocessen. Det är bra att även de här frågorna då kommer
            upp till debatt.
          </note>
          <note>
            Men de här diskussionerna tar lite tid, och det brådskar. Man
            säger att Sverige har en human flyktingpolitik. Om därmed menas
            att vi låter många komma in i landet är det sant, men där tar
            humaniteten slut. Många asylsökande kommer att lämnas att klara
            sig själva. Som tur är finns det många människor som ställer upp
            frivilligt med att stötta, men väntetiden kan bli lång. Det finns
            fall där en första intervju från Migrationsverkets sida inte ägt
            rum förrän efter ett år, och sedan kan processen ta flera år i
            anspråk. Jag håller därför med om att det är väldigt viktigt att
            man kvalitetssäkrar asylprocessen.
          </note>
          <note>
            För långa väntetider är oacceptabla. Som jag tidigare sagt innebär
            de att tillvaron kanske till en början normaliseras genom att
            barnen börjar skolan och familjerna får vänner. Sedan kommer ett
            avslag som en kalldusch. Även om man kanske från början är medveten
            om att det kan bli avslag finns ändå ett hopp, och utan hopp skulle
            människan inte överleva.
          </note>
          <note>
            Föräldrar som har svårt att fungera som föräldrar kan inte ta
            hand om sina barn, och i många fall får barnen ta hand om sina
            föräldrar. Är statsrådet medveten om att många barn används för
            att hjälpa sina föräldrar genom att tolka? Barnen lär sig oftast
            svenska fortare, och det medför att barn får höra saker som barn
            inte ska höra, till exempel när föräldrar säger att de vill ta
            sina liv. Även barn som är sjuka får tolka. Ska det verkligen
            vara så?
          </note>
          <note>
            Herr talman! I dag känns det också som ett lotteri vilka som
            beviljas uppehållstillstånd. Likartade fall behandlas olika. Jag
            kommer här till de psykiatriska avdelningar som Chatrine Pålsson
            var inne på. I dag är dessa fyllda med asylsökande barn som mår
            dåligt.
          </note>
          <note>
            De har upplevt saker som vi inte kan föreställa oss och som de
            inte har fått möjlighet att bearbeta. Därför sluter de sig inom
            sig själva och upphör till exempel att tala. En del pratar om
            att ta sina liv. Barnen har mardrömmar och behandlas med lugnande
            tabletter.
          </note>
          <note>
            Enligt expertis innebär det, precis som jag sade förut, att om
            man har varit utsatt för sådana hemskheter kanske det inte visar
            sig direkt, men när en ny negativ händelse - ett avslag eller
            något annat - påverkar kommer symtomen fram senare. Läkarna vet
            inte vad de ska göra. Om en behandling sätts in och inte kan avslutas
            förvärras situationen. Det finns få möjligheter att fortsätta
            en behandling vid ett beslut om återvändande.
          </note>
          <note>
            Statsrådet har i ett svar tidigare i år på en skriftlig fråga
            från Maria Larsson sagt att han håller med om att tillgången till
            vård i hemlandet är en betydelsefull faktor vid prövningen av
            ärenden där det görs gällande att det finns ett vårdbehov, detta
            i synnerhet när det gäller barn. Det är också en viktig faktor
            som alltid vägs in i myndigheternas tillämpning av utlänningslagen
            i sådana ärenden.
          </note>
          <note>
            Håller statsrådet fast vid dessa åsikter? För de barn som är
            psykiskt sjuka är det svårt att få ordentlig vård i hemlandet,
            för att inte säga hart när omöjligt.
          </note>
          <note>
            Har statsrådet besökt någon psykiatrisk avdelning med asylbarn,
            eller för den skull vuxna, som mår dåligt? Har statsrådet besökt
            någon flyktingförläggning och verkligen lyssnat på dem som bor
            där och inte bara på Migrationsverkets personal?
          </note>
          <note type="speaker">
            Anf. 17 CHATRINE PÅLSSON (kd):
          </note>
          <note>
            Herr talman! Jag funderar väldigt ofta på hur engagemanget på
            orter är till förmån för de människor som kommer från andra länder.
          </note>
          <note>
            I morgonens TV-program hade ett hundratal högstadiebarn i en
            skola i norra Sverige fyllt en trappuppgång utanför en bostad,
            där man skulle hämta en kvinna och hennes två döttrar. De skulle
            kämpa så länge de kunde för att utvisningen skulle undvikas.
          </note>
          <note>
            Jag själv har stått och tittat på en förtvivlad liten pojke med
            tårar i ögonen av rädsla, psykiskt mycket skadad som är rädd för
            allt, rädd för vem som än tittar på honom. När vi människor kommer
            så nära varandra blir det här smärtsamt och svårt.
          </note>
          <note>
            Vi måste tolka lagarna och måste veta att det även här är verkligheten
            som gäller, men ibland skulle jag vilja ha in mer hjärta i bedömningarna.
            Om vi har strävan, och det ska vi ha, att uppnå ett visst mål
            måste målet vara att vi ska uppnå det målet. Jag tror att vi är
            överens om att vi vill göra det.
          </note>
          <note>
            Kvalitetssäkring, som vi kristdemokrater pratar om, tycker jag
            är en alldeles utmärkt idé. Vi borde tillsammans hitta kriterierna
            för en sådan.
          </note>
          <note>
            Jag vill avsluta med att säga att ett barn som är sjukt och får
            vänta på hjälp och vård hinner tappa i utveckling och kan få skador
            av det. Det gäller inte bara utländska barn utan även svenska.
            Det är därför de har en speciell rätt att få snabb hjälp och snabba
            beslut.
          </note>
          <note type="speaker">
            Anf. 18 Statsrådet JAN O KARLSSON (s):
          </note>
          <note>
            Herr talman! Jag ska i den här repliken till Anne-
          </note>
          <note>
            Marie Ekström och Chatrine Pålsson uppehålla mig dels vid psykiatrin
            och vårdsituationen, dels vid sambandet barn-föräldrar och, om
            jag hinner, något vid rättssäkerhet och engagemang.
          </note>
          <note>
            När det först och främst gäller barnpsykiatrin har jag mycket
            intensivt studerat den, och jag har mycket nära erfarenheter av
            psykiatrisk hälsovård, också personliga.
          </note>
          <note>
            Det har slagit mig att en av de utsatta situationer som flyktingbarnen
            hamnar i har att göra med att det inte för dem finns någon mellanstation
            mellan den specialiserade vården centralt på ett psykiatriskt
            sjukhus och den nödsituation som de befinner sig i. Vi kan jämföra
            med - om jag får använda uttrycket -
          </note>
          <note>
            våra svenska barn som har väldigt många mellannivåer - terapeuten,
            den kloka grannen, föräldrar som befinner sig i en helt annan
            situation, en psykolog -
          </note>
          <note>
            innan det här yttersta steget.
          </note>
          <note>
            Jag ska vara lite försiktig här, men jag har noterat att man
            ibland, även i uttalanden från ansvarigt håll, talar om varför
            ett barn befinner sig på en psykiatrisk klinik. Jag undrar hur
            jag skulle känna det om det i
          </note>
          <note>
            Upsala Nya Tidning skulle talas om varför till exempel min sondotter
            Fredrika var på en psykiatrisk klinik.
          </note>
          <note>
            Jag förstår inte de ansvariga personer, också i politisk ställning,
            som tycks ha tillgång till journalerna och som offentliggör dem.
            På den punkten har debatten ibland gått för långt. Jag passar
            på tillfället att säga detta, därför att jag har noga studerat
            det där.
          </note>
          <note>
            Man har nu gjort erfarenheter, framför allt i Gimo, när det gäller
            att mobilisera andra resurser som inte är så tunga men som kan
            gå in tidigare. Om vi försöker att skapa en själavårdande situation
            mer lik den som vi anser vara en mänsklig rättighet när det gäller
            människorna i vårt land, tror jag att den oerhört dramatiska överbeläggningen,
            hemska förhållanden rakt in till Akademiska sjukhuset i framtiden
            kan undvikas. Det är ett resursproblem som delvis ligger bortom
            det vi diskuterar i dag. Men jag har noga studerat det, och det
            handlar i hög grad om våra flyktingbarn.
          </note>
          <note>
            När det gäller föräldrarollen vill jag till Anne-
          </note>
          <note>
            Marie Ekström säga att även hennes eget inlägg visar vilket svårt
            dilemma det är. Å ena sidan ska vi naturligtvis lyssna till föräldrarna,
            å andra sidan är föräldrarna kanske också i en så svår situation
            att de inte klarar sina barn. Då har vi också, både med hjärtat
            och med vår lagstiftning, ett bud om vad vi ska göra, nämligen
            att barnets bästa även här ska sättas i förgrunden. Detta kan
            komma i konflikt med föräldrarnas upplevelse av sin situation,
            så ett omhändertagande kan vara föreskrivet av samma humanitära
            grundsatser som Anne-Marie Ekström själv vill föra fram.
          </note>
          <note>
            Jag vill bara peka på att här ställs också de människor som arbetar
            med detta inför ett förstaklassens dilemma.
          </note>
          <note>
            Till sist rättssäkerheten och engagemanget, som naturligtvis
            också är en oerhört svår och viktig avvägning. Jag tror att det
            framför allt i vårt politiska samtal är viktigt att låta empatin,
            engagemanget och känslan komma till uttryck, och jag välkomnar
            det.
          </note>
          <note>
            Men när det till sist kommer till hur vi ska verkställa vår politik
            och hur vi ska kommunicera med de tusentals människor som ska
            genomföra dessa fruktansvärt svåra uppgifter, måste rättssäkerheten
            vara ledstjärna.
          </note>
          <note>
            Jag har sedan min första dag som flyktingminister undvikit uttrycket
            generös flyktingpolitik, därför att det innehåller ett slags överlägsenhet,
            ett slags givande som jag inte tycker hör hemma här. Det är trots
            allt rätten som ska vara gällande, därför att där rätten gäller
            där brukar tryggheten också få en chans.
          </note>
          <note type="speaker">
            Anf. 19 ANNE-MARIE EKSTRÖM (fp):
          </note>
          <note>
            Herr talman! Barn ska inte användas som tolkar till sina föräldrar.
            Det är viktigt att man särskiljer på rollerna. Föräldrarna ska
            ha hjälp av kvalificerade professionella tolkar. Jag vet ett otal
            fall där barn får tjänstgöra som tolkar till sina föräldrar. Då
            förlorar föräldrarna sin roll som förälder därför att de blir
            beroende av barnen. Det är någonting som jag tycker är otroligt
            viktigt och som kanske avspeglar sig hos en del barn i dag som
            har varit med som tolkar till sina föräldrar tidigare. Föräldrarna
            förlorar föräldrarollen.
          </note>
          <note>
            Ett stort skäl till att många människor mår dåligt är just de
            långa väntetiderna. Det finns faktiskt fall där man fått vänta
            ett år innan man har fått komma till den första asylutredningen.
          </note>
          <note>
            Det som jag tycker att vi kan prata om är human flyktingpolitik.
            Statsrådet har sagt i ett svar till Ester
          </note>
          <note>
            Lindstedt-Staaf att enligt hans uppfattning har Migrationsverket
            kommit långt när det gäller att söka bättre lösningar på de problem
            som uppstår. Om man utgår från dåliga lösningar behövs det inte
            mycket för att det ska bli bättre. Men blir det tillräckligt bra,
            hur är det då med strävan för att uppnå det här målet?
          </note>
          <note>
            Till sist: Vilka signaler sänder vi till det svenska folket?
            Precis som Chatrine Pålsson sade tappar de svenska barnen i de
            asylsökande barnens närhet, skolkamraterna, förtroendet för svenska
            myndigheter.
          </note>
          <note>
            Det är verkligen illa. Är inte alla människor lika mycket värda?
            Det är inte konstigt att rasism och främlingsfientlighet växer
            fram.
          </note>
          <note type="speaker">
            Anf. 20 Statsrådet JAN O KARLSSON (s):
          </note>
          <note>
            Herr talman! Jag ber om ursäkt för att jag var sen upp i talarstolen.
            Jag trodde att Chatrine Pålsson hade ett inlägg till. Noterade
            kammarledamöterna att talmannen kallade detta rättsövergrepp "förenkling"?
          </note>
          <note>
            Herr talman! Förlåt för denna lilla förlöpning.
          </note>
          <note>
            Jag vill först ställa en fråga till Anne-Marie Ekström om något
            som vi kan klara ut vid sidan av debatten. Det var en sak som
            jag inte hann med i den förra repliken, nämligen att det har funnits
            folk som har fått vänta ett år på första intervjun. Jag vore tacksam
            om mina medarbetare kunde få besked om detta.
          </note>
          <note>
            Vi får inte lägga oss i enskilda ärenden, men när det gäller
            handläggningsrutiner och sådant anser vi oss faktiskt kunna gripa
            in - via regleringsbrevet om inte annat. Jag har inte hört talas
            om något sådant fall tidigare. Det måste vi i så fall omedelbart
            följa upp på ett sätt som rimmar med arbetsfördelningen mellan
            departementet och myndigheten.
          </note>
          <note>
            Sedan vill jag också för Anne-Marie Ekström fullfölja detta med
            humaniteten och rättssäkerheten. Vi hade en diskussion häromdagen
            i kammaren omkring flyktingpolitiken och rättssäkerheten rent
            allmänt. Jag tror att det finns ett medvetande om att vi här har
            en svårighet, ett dilemma. Vi har just försökt att skapa ett mer
            legitimt prövningssystem för utlänningsärenden genom att avskaffa
            Utlänningsnämnden och föra över ärendena till förvaltningsdomstolarna.
            Det är för att vi ska få ett större förtroende för processen,
            förtroende för myndigheternas handläggning, för att alla ska få
            sin sak rätt behandlad.
          </note>
          <note>
            Problemet, som Lagrådet har vridit upp till ett närmast absolut
            hinder för att nu genomföra reformen, är de så kallade humanitära
            skälen, det hjärta vi talar om, som skapar en sådan skönsmässighet
            att man anser att vi inte på ett rättssäkert sätt i domstolarna
            kan klara det här. Jag tror att det ur detta löpte fram en enhällighet
            om att vi måste arbeta med humanitära skäl så att vi inte inskränker
            på möjligheten att verkligen få ett legitimt och i allmänhetens
            ögon rättssäkert system.
          </note>
          <note>
            Sedan vill jag tacka för debatten. Den har givit mycket inspiration
            till vårt fortsatta arbete för barnens bästa i flyktingprocessen.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellationerna 2002/03:33 och
          </note>
          <note>
            36 om Migrationsverkets uppgifter
          </note>
          <note type="speaker">
            Anf. 21 Statsrådet JAN O KARLSSON (s):
          </note>
          <note>
            Herr talman! Karin Enström har ställt två frågor till mig med
            anledning av polisens gripande i Migrationsverkets lokaler av
            en asylsökande som fått ett avvisningsbeslut. Gustav Fridolin
            har ställt två frågor med anledning av samma händelse.
          </note>
          <note>
            Jag har valt att besvara interpellationerna i ett sammanhang.
          </note>
          <note>
            Jag kan inte som minister kommentera enskilda ärenden. När det
            gäller hanteringen av de ärenden som Gustav Fridolin och Karin
            Enström hänvisar till vill jag dock lämna några generella kommentarer.
          </note>
          <note>
            Migrationsverket bedriver ett omfattande och - i en internationell
            jämförelse - framgångsrikt arbete med att motivera personer att
            i första hand återvända självmant efter ett lagakraftvunnet avvisnings-
            eller utvisningsbeslut. Detta leder också till att omkring
          </note>
          <note>
            70 % lämnar landet frivilligt. Det finns dock en del personer
            som - i strid med utlänningslagen - väljer att inte göra det.
            Det är alltså Migrationsverket som ansvarar för att verkställa
            avvisnings- och utvisningsbeslut, men verket kan i vissa fall
            överlämna ett ärende till polisen. Av utlänningslagen framgår
            att ett överlämnande till polisen kan ske när den som ska avvisas
            eller utvisas håller sig undan och inte kan anträffas utan polismyndighetens
            medverkan, eller om det kan antas att tvång kommer att behövas
            för att genomföra verkställigheten. Det är viktigt att avvisningar
            kan genomföras med ett gott resultat, så att inte människor försätts
            i en hopplös situation genom att de vistas olagligt i Sverige
            utan ett socialt skyddsnät.
          </note>
          <note>
            Jag har informerats om att Migrationsverket och polisen lagt
            ned ett betydande arbete på att se till att avvisningar och utvisningar
            verkställs på ett rättssäkert och värdigt sätt, och för att en
            tydlig ansvarsfördelning ska gälla mellan de båda myndigheterna.
          </note>
          <note>
            Inom ramen för detta arbete har verket klargjort att fullständig
            öppenhet ska råda när det gäller information till den enskilde.
            Av verkets riktlinjer framgår också att när beslut fattas om att
            överlämna ett ärende till polisen, eller om polishandräckning
            begärs vid ett förvarsbeslut, ska den enskilde informeras härom.
          </note>
          <note>
            Först därefter kan polisen underrättas.
          </note>
          <note>
            En utlänning erhåller dessutom alltid både skriftlig och muntlig
            information om vilka konsekvenserna blir om han eller hon väljer
            att inte självmant lämna landet. Det kan även nämnas att det offentliga
            biträdet har en roll att spela när det gäller att informera om
            rättigheter och skyldigheter under asylprocessen.
          </note>
          <note>
            Med hänsyn till denna information anser jag att verkets riktlinjer
            om ansvarsfördelningen i förhållande till polisen, som nyligen
            har förtydligats, är väl formulerade och lägger grunden för att
            avvisningsärenden ska kunna verkställas på ett rättssäkert sätt.
          </note>
          <note>
            Migrationsverkets ledning har även informerat mig om de konkreta
            åtgärder som nu vidtas för att dessa regler ska efterföljas. Jag
            vill i sammanhanget också hänvisa till att Justitieombudsmannen
            aviserat att inom kort lämna ett yttrande om Migrationsverkets
            samarbete med polisen, något som kan komma att få betydelse för
            myndigheternas rutiner.
          </note>
          <note>
            Slutligen, när det gäller Gustav Fridolins delfråga om en klyvning
            av Migrationsverket, står jag fast vid bedömningen att möjligheten
            att i praktiken tillämpa det helhetsperspektiv som ska prägla
            Migrationsverkets verksamhet, successivt har stärkts genom att
            verket nu ansvarar för hela asylprocessen och samverkar med andra
            myndigheter. Detta helhetsperspektiv överensstämmer också helt
            med den inställning riksdagen gett uttryck för. Verket ansvarar
            alltså för hela processen, från mottagandet av den asylsökande,
            till att ett eventuellt avvisningsbeslut verkställs. En uppdelad
            asylprocess, där flera myndigheter skulle ansvara för sin del,
            skulle av naturliga skäl motverka det här synsättet.
          </note>
          <note type="speaker">
            Anf. 22 GUSTAV FRIDOLIN (mp):
          </note>
          <note>
            Herr talman! Jag tackar statsrådet Jan O Karlsson.
          </note>
          <note>
            Bakgrunden till min interpellation är, som uppges, de uppgifter
            som har funnits i medierna omkring bland annat Arash Benam och
            andra som lockats till Migrationsverkets lokaler under falska
            förevändningar för olika diskussioner och sedan blivit omhändertagna
            av polis, som varit förvarnad och funnits i Migrationsverkets
            lokaler.
          </note>
          <note>
            Detta rimmar som bekant, och som tydligt är, illa med det dokument
            där Migrationsverket presenterar sitt arbetssätt, där man bland
            annat kan läsa att verket ska stödja den sökandes möjlighet att
            ta till vara sin rätt. Man ska också respektera människors förutsättningar,
            gränser och okränkbarhet.
          </note>
          <note>
            Det är mot bakgrund av detta som jag har ställt två frågor till
            statsrådet. Den första frågan, där jag frågar ministern hur man
            kan arbeta för att förtroendet för Migrationsverket inte vidare
            urholkas och skamfilas genom flera affärer, tycker jag mig inte
            få ett fullgott svar på. I stället för att kommentera de problem
            som jag belyser i min interpellation ger statsrådet oss en föreläsning
            om de regler som gäller.
          </note>
          <note>
            Särskilt märkligt blir det när statsrådet bekräftar detta med
            reglerna kring att en utlänning alltid både skriftligt och muntligt
            ska informeras om vilka konsekvenserna blir om han eller hon väljer
            att inte självmant lämna landet. Det har ju ibland varit vid just
            denna information som polisen har varit tillkallad och som man
            har löpt risken att direkt bli utvisad i stället för att få den
            information som man har rätt till.
          </note>
          <note>
            Jag efterlyser ett svar på hur man kan göra för att
          </note>
          <note>
            Migrationsverkets förtroende bland de asylsökande ska fortsätta
            att vara högt.
          </note>
          <note>
            Jag ger själv ett delsvar i min interpellation genom möjligheten
            att klyva Migrationsverket i två delar. Här får jag ett svar som
            gömmer sig bakom begreppet "helhetssyn". Jag tycker att det finns
            ett visst semantiskt problem. Ordet "helhetssyn" används av ministern
            på ett märkligt sätt. Det man vanligtvis menar med ordet är att
            det är bra om alla aspekter vägs in i ett beslut, inte nödvändigtvis
            att samma myndighet ska bevaka en hel process.
          </note>
          <note>
            Motsatsen till helhetsperspektivet är det effektivitetsperspektiv
            som jag anser att konstruktionen av
          </note>
          <note>
            Migrationsverket är ett uttryck för. Här ska samma aktör både
            stödja en sökande att ta till vara sin rätt och se till att den
            som inte får uppehållstillstånd lämnar landet. Migrationsverket
            ska å ena sidan tillvarata den sökandes intresse genom att sköta
            flyktingförläggningar, se till att den sökande får juridisk hjälp
            av ett offentligt biträde och så vidare. Å andra sidan ska verket
            utreda och fatta beslut om huruvida den sökande ska få stanna
            i landet. Att en konflikt uppkommer här är uppenbart, och de händelser
            som vi har sett är ju ett bevis för detta.
          </note>
          <note>
            Slutligen vill jag säga några ord om asylprocessen. Jag har inte
            sagt att man ska klyva asylprocessen.
          </note>
          <note>
            Jag har sagt att man bör klyva Migrationsverket, vilket inte
            är samma sak. Man skulle mycket väl kunna ha ett flyktingverk
            som har hand om att tillvarata flyktingars intressen under utredningstiden,
            ger råd och ser till att den sökande får juridisk hjälp, och en
            annan myndighet som har hand om själva prövningen. Jag vill föra
            in denna idé i det förändringsarbete kring handläggningen av asylärenden
            som nu pågår.
          </note>
          <note>
            Det ligger nämligen i farans riktning - vilket jag beklagar -
            att vi även efter förändringen får ett migrationsverk som har
            dubbla roller. Därför efterlyser jag ett vidare svar på frågan
            om en möjlig klyvning av Migrationsverket. Likaså efterlyser jag
            ett något annorlunda svar än bara en uppläsning av reglerna när
            det gäller hur man kan se till att Migrationsverkets rykte inte
            förstörs av affärer av detta slag.
          </note>
          <note type="speaker">
            Anf. 23 KARIN ENSTRÖM (m):
          </note>
          <note>
            Herr talman! Låt mig börja med att tacka statsrådet för svaret.
          </note>
          <note>
            Asyl- och flyktingfrågorna har varit i fokus för debatten här
            i kammaren den här veckan, och det med all rätt. För ett par veckor
            sedan fick vi ju via medierna reda på att Migrationsverket återigen
            hade brutit mot sina egna riktlinjer när det gäller samverkan
            med polisen vid förvarsbeslut. I det här fallet handlade det om
            en ung man från Iran.
          </note>
          <note>
            Jag är väl medveten om att statsrådet inte kan eller ska kommentera
            enskilda fall, och det kräver jag inte heller. Det jag frågade
            om i min interpellation handlar om bristerna hos Migrationsverket.
            Vi kan konstatera att det finns tydliga brister i Migrationsverkets
            rutiner för hur asylärenden handläggs. För över ett år sedan lovade
            verket att se över sina rutiner, men detta har tydligen inte fått
            fullt genomslag och någon reell effekt. Därför frågade jag i interpellationen
            vilka åtgärder statsrådet avser att vidta för att förhindra att
            liknande händelser inträffar och vilka åtgärder statsrådet avser
            att vidta för att förtroendet för Migrationsverket inte permanent
            ska ta skada av det inträffade. Jag tycker inte riktigt att jag
            har fått svar på mina frågor.
          </note>
          <note>
            I svaret beskriver statsrådet Migrationsverkets arbete som framgångsrikt
            när det gäller självmant återvändande, och det kan jag väl till
            viss del hålla med om. Däremot har vi många brister. Det är problem
            med samverkan med polisen, det är olidligt långa handläggningstider,
            den så kallade organiserade verksamheten som anordnas för asylsökande
            har enligt
          </note>
          <note>
            Riksrevisionsverkets rapport 2002:19 inte förbättrats, och problemen
            för de ensamkommande flyktingbarnen kvarstår, vilket vi nyss debatterade.
          </note>
          <note>
            För att asylprocessen ska fungera bra krävs att de asylsökande
            kan känna fullt förtroende för Migrationsverkets personal. Jag
            ser en uppenbar risk i att alltfler känner sig nödgade att vistas
            illegalt i landet och kanske inte ens från början vågar söka asyl
            eller under processens gång går under jorden av rädsla. En sådan
            utveckling vore djupt olycklig för alla parter.
          </note>
          <note>
            Här tror jag att förtroende är nyckelordet. Förtroendet för Migrationsverkets
            enskilda handläggare är väldigt betydelsefullt.
          </note>
          <note>
            Herr talman! Jag efterlyser fortfarande konkreta svar på mina
            två frågor och ser fram emot statsrådets svar.
          </note>
          <note type="speaker">
            Anf. 24 ANNE-MARIE EKSTRÖM (fp):
          </note>
          <note>
            Herr talman! Migrationsverkets roller är verkligen dubbla. Den
            händelse som har beskrivits - jag behöver inte återge den, för
            de båda interpellanterna har redogjort för den - medför att förtroendet
            för Migrationsverket och dess personal minskar. Hur ska man kunna
            känna förtroende för en myndighet som så uppenbart missbrukar
            det och i stället gillrar fällor?
          </note>
          <note>
            Detta är inte den enda händelse som har bidragit till att Migrationsverkets
            roller har ifrågasatts. Många oacceptabla händelser har beskrivits
            i medierna den senaste tiden. Jag väljer att inte återigen redogöra
            för dem.
          </note>
          <note>
            Frågan är om Migrationsverket gör som man verkligen ska göra.
            Det är lite av det jag var inne på i den tidigare debatten. Man
            ska stödja den asylsökande i dennes situation, både när det gäller
            själva asylsökandet och när det gäller hur man bor och den organiserade
            verksamheten, som nämndes nyss. Det finns exempel där Migrationsverket
            har placerat asylsökande långt ute på landet, med långt till närmaste
            affär, och sedan lämnat dem där. Om inte ideellt arbetande, engagerade
            grannar och på många håll kyrkorna funnits hade de asylsökande
            befunnit sig i en förskräcklig situation.
          </note>
          <note>
            Det skrämmande är att situationen som jag upplever den inte har
            förbättrats på tio år. Tvärtom har den blivit sämre. Senast i
            dag var det ett inslag på TV där vaktmästaren vid en asylförläggning
            fick rycka in och svara på de asylsökandes frågor när det inte
            fanns personal tillgänglig på Migrationsverket. Migrationsverkets
            roller behöver verkligen ses över.
          </note>
          <note type="speaker">
            Anf. 25 Statsrådet JAN O KARLSSON (s):
          </note>
          <note>
            Herr talman! Jag fruktar att interpellanterna och debattören
            kommer att få höra ytterligare en föreläsning. Jag beklagar om
            mitt tonfall är magistralt eller von oben. Jag vill omedelbart
            säga att det inte är min avsikt.
          </note>
          <note>
            Innan jag går in på de enskilda sakfrågor som interpellanterna
            tar upp vill jag understryka en sak som har med förtroendet att
            göra. Jag tror att förtroendet för asylprocessen bör delas också
            av det svenska folket och inte enbart av de asylsökande. Om detta
            system ska fungera ska det vara förankrat i hela vår nation.
          </note>
          <note>
            Till Karin Enström vill jag säga att jag delar hennes uppfattning
            att det är viktigt att de asylsökande har förtroende för processen.
            Det är därför vi arbetar med en ny processordning. Men jag vill
            gärna ha interpellanternas och debattörens medgivande av att vi
            här i riksdagen och i regeringen ska se till att vi medverkar
            till att hela nationen står bakom vårt system. Därför måste det
            naturligtvis förbättras. Det är jag den förste att medge. Jag
            är inte arbetslös.
          </note>
          <note>
            Jag vill också säga att i den i det stora hela naturligtvis fullständigt
            vederhäftiga rapportering hos våra medier om detta - jag har ju
            själv fått känna på denna vederhäftighet alldeles nyligen - bortser
            man ibland från ett viktigt förhållande. Det gäller helhetssynen
            på
          </note>
          <note>
            Migrationsverkets uppgifter och om min analys av framtidens organisation.
            När jag i går satt på flyktingministermötet i Bryssel var jag
            omgiven av kolleger som representerar en verkställighet av i genomsnitt
            12 %: 12 % av de avgjorda asylärendena som innebär att folk ska
            lämna landet genomförs. Vi får alltså i många av Europas stater
            ett proletariat bestående av människor som är fullständigt rättslösa.
          </note>
          <note>
            Med den helhetssyn som vi genomförde 1998 har vi fått till stånd
            en avgörande förbättring av detta:
          </note>
          <note>
            70 % av dem som ska lämna landet gör det självmant.
          </note>
          <note>
            Jag menar att det är ett uttryck för att flyktingpolitiken i
            grunden naturligtvis inte kan vara repressiv.
          </note>
          <note>
            Men det är också ett uttryck för en helhetssyn. Det är nämligen
            mycket annat som vi inte har nämnt i dag som ingår i Migrationsverkets
            uppgifter, till exempel att helt enkelt hjälpa de människor som
            inte får stanna för att de inte har asylskäl att finna sig till
            rätta så att även återvändandet är värdigt. Sedan vi fick den
            här ordningen har vi alltså fått en markant förbättring. Vi representerar
            någonting som mina kolleger i de här sammanhangen uppfattar som
            mirakulöst. Vi kan inte bortse från det, och jag skulle vara tacksam
            om också den typen av kunskaper kunde nå svenska folket. Det skulle
            bidra till att öka respekten för politiken och för de enskilda
            människor som faktiskt har att handlägga dessa utomordentligt
            svåra uppgifter.
          </note>
          <note>
            Vi har sett att det har begåtts misstag. Så sent som den 19 november
            har därför Migrationsverket ytterligare preciserat riktlinjerna
            för samarbetet med polisen, för att undvika denna typ av misstag.
            Jag välkomnar den granskning som Justitieombudsmannen ska göra.
            Där kan vi alltså få en objektiv bedömning av hur Migrationsverket
            och polisen handhar sina uppgifter. Det tycker jag är en bra åtgärd,
            som jag i högsta grad välkomnar. Regeringen har naturligtvis också
            möjlighet att gripa in, men om riksdagens egen ombudsman gör det
            tycker jag att det är ett bra och legitimt sätt att granska hur
            processen går till.
          </note>
          <note>
            I nästa replik vill jag gå tillbaka till några andra, allmänt
            flyktingpolitiska frågor som debattörerna har tagit upp.
          </note>
          <note type="speaker">
            Anf. 26 GUSTAV FRIDOLIN (mp):
          </note>
          <note>
            Herr talman! Jag tackar Anne-Marie Ekström och
          </note>
          <note>
            Karin Enström för de förtydliganden som gjordes och de sakfrågor
            som togs upp i era anföranden.
          </note>
          <note>
            Jag känner att denna diskussion om förtroende också är väldigt
            intressant. För att kunna få en bra asylprocess är det viktigt
            att man har förtroende för den. Men den skakas av att vi inte
            har den rättssäkerhet som borde krävas. Och för att Migrationsverket
            ska kunna utföra sina uppgifter, framför allt de uppgifter som
            Jan O Karlsson talar om, på ett gott sätt krävs det att det finns
            förtroende, vilket givetvis skamfilas ytterst om man gillrar fällor
            och på andra sätt utnyttjar sitt förtroende för att utvisa människor.
          </note>
          <note>
            Jag ställer mig också frågande till det som Jan O
          </note>
          <note>
            Karlsson talade om när det gäller att man ska ha förtroende bland
            svenska folket. Jag vill fråga Jan O
          </note>
          <note>
            Karlsson vad han egentligen menar med det. Är det förtroende
            i den lilla men högljudda grupp av främlingsfientliga och rasister
            som söks, eller är det förtroende i den stora skara människor
            som bland annat i sina lokalsamhällen jobbar för humanismens värderingar,
            för en mänsklig flyktingpolitik och för olika flyktingfall, de
            som skriver på protestlistor när sjuka flyktingbarn ska avvisas
            till länder där de inte kan få fullgod vård? Vems förtroende är
            det egentligen vi vill att flyktingpolitiken ska ha?
          </note>
          <note>
            När det gäller min fråga om en klyvning av Migrationsverket får
            jag hela tiden till svar vikten av ett helhetsperspektiv. Och
            det är viktigt med helhetsperspektiv. Men precis som jag sade
            i mitt förra anförande är inte helhetsperspektiv lika med att
            man enbart har en myndighet. Man skulle kunna säga att helhetsperspektivet
            i de flesta situationer i livet gynnas av flera aktörer. Vi har
            exempelvis flera partier här i riksdagen för att se till att få
            in alla aspekter av de problem som diskuteras. Vi har mångfald
            i massmedierna för att säkerställa att alla sidor av de problem
            som landet har blir belysta. Och vi har i den västerländska rättsordningen
            olika aktörer som har olika roller gentemot den som anklagas för
            ett brott. Med detta sagt vill jag bevisföra att man kan ha en
            helhetssyn och att man till och med kan göra det enklare att få
            en helhetssyn vid vissa tillfällen om man har flera aktörer.
          </note>
          <note>
            I dag blandas Migrationsverkets roller ihop på ett sätt som inte
            är bra. Man använder den rådgivande rollens trovärdighet för att
            ibland utföra en rent polisiär roll. Och det är inte att tillämpa
            ett helhetsperspektiv. Det är att lura människor. Det är att göra
            dem rädda. Det är att göra dem osäkra. Det är att göra dem misstänksamma.
            Och det är att undergräva sitt eget förtroende. Och jag känner
            fortfarande att det här saknas kommentarer från det ansvariga
            statsrådet.
          </note>
          <note>
            Jag tror att vi måste se att detta inte är något problem som
            går att dölja. Man kan inte göra det med nyspråkspratande där
            man ger ord som helhetssyn en annan innebörd än de brukar ha.
            Man måste se att det definitivt inte löser problemet.
          </note>
          <note>
            Man kan fråga sig vad som kommer härnäst. Ska vi få höra att
            detta att hela processen har bara en aktör är ett uttryck för
            mångfald? Nej, de problem som belyses i våra interpellationer
            kräver en förändring.
          </note>
          <note>
            De kräver utredning, och de kräver lag- och regeländringar. Jag
            tror också att de kräver en klyvning av
          </note>
          <note>
            Migrationsverket. I det förändringsarbete som pågår, där flyktingrätten
            förhoppningsvis kommer att stärkas genom mer domstolslika prövningar,
            hoppas jag att
          </note>
          <note>
            Migrationsverket ska fråntas sina dubbla roller och att vi i
            stället möjligen får två verk eller en ren domstolsprövning och
            ett verk som tillvaratar flyktingarnas intressen.
          </note>
          <note type="speaker">
            Anf. 27 KARIN ENSTRÖM (m):
          </note>
          <note>
            Herr talman! Jag vill inledningsvis säga att syftet med min interpellation
            självklart inte är att racka ned på Migrationsverkets personal
            - jag kände att det blev mycket klagomål - som jag är övertygad
            om i de allra flesta fall jobbar hårt och har en väldigt tuff
            arbetssituation. Det handlar om svåra beslut, och det är väldigt
            ofta jobbiga möten. Och om vi tänker på deras väl och ve är det
            inte mindre viktigt att förtroendet kan upprätthållas för hela
            verket.
          </note>
          <note>
            Dessa nya riktlinjer är bra. Och det är bra att man har reagerat.
            Men det har också sagts och skrivits mycket klokt och mycket bra.
            I utlänningslagen finns det en hel del som bör förändras, men
            det finns också mycket klokt. Det finns mycket klokt skrivet om
            hur
          </note>
          <note>
            Migrationsverket ska arbeta. Men dessa ord blir ihåliga och fraserna
            blir ganska så meningslösa om detta inte omsätts i praktiken och
            implementeras, som det så tjusigt heter. Men det måste få betydelse
            i praktiken.
          </note>
          <note>
            Denna fråga handlar om att verkligen kunna komma ned till enskild
            handläggare när det gäller hur detta ska fungera. Men det måste
            också vara tydliga riktlinjer uppifrån. I förlängningen handlar
            det självklart också om att ge Migrationsverket tillräckliga resurser.
          </note>
          <note>
            Vi ska börja behandla budgeten nästnästa vecka.
          </note>
          <note>
            Och vårt parti har föreslagit 20 miljoner extra, utöver den ökning
            som regeringen föreslår. Det är en resursfråga. Det är fråga om
            ledning och styrning. Och det är också en fråga om att verket
            har dubbla roller, vilket har tagits upp här i dag. Men grunden
            för detta är ändå att vår flyktingmottagning och vår asylprocess
            måste vara grundad på rättssäkerhet. Det är Migrationsverket som
            är den myndighet som har fått detta ansvar, förutom Utlänningsnämnden,
            och dess arbete måste präglas av det förtroende som vi har talat
            om och av öppenhet och av insyn. Men som dessa exempel visar är
            fallet inte så i dag.
          </note>
          <note>
            Jag efterlyser lite mer kraftfulla och konkreta åtgärder från
            statsrådet i hans nästa inlägg.
          </note>
          <note type="speaker">
            Anf. 28 ANNE-MARIE EKSTRÖM (fp):
          </note>
          <note>
            Herr talman! Det är viktigt, precis som Gustav
          </note>
          <note>
            Fridolin säger, att asylprocessen är förankrad bland medborgarna.
            Samtidigt undrar jag liksom Gustav
          </note>
          <note>
            Fridolin om det är bland främlingsfientliga människor som den
            ska vara förankrad eller hos de människor som hjälper och stöttar
            dem som jag talade om i mitt förra inlägg, människor som finns
            inom kyrkor och som bor ute på landet och som möter de asylsökande
            som sina vänner och grannar.
          </note>
          <note>
            Men för att asylprocessen ska kunna kännas förankrad krävs det
            en rättssäker process. De förhandlingarna är på gång, och det
            är viktigt att de verkligen sätter fart eftersom detta brådskar
            så att det inte ska behöva fattas godtyckliga beslut. Avgörande
            för om en asylsökande ska få stanna ska inte vara om ärendet har
            beskrivits i medierna eller inte. Men det är alltså viktigt att
            detta arbete kommer i gång snabbt.
          </note>
          <note type="speaker">
            Anf. 29 Statsrådet JAN O KARLSSON (s):
          </note>
          <note>
            Herr talman! Jag delar Karin Enströms uppfattning att om detta
            förtroende ska kunna erövras eller återerövras fordras det att
            vi går in och fokuserar på de problem som denna politik i dag
            brottas med.
          </note>
          <note>
            Jag försökte i onsdags att vara väldigt tydlig i fråga om var
            sådana centrala problem kan återfinnas -
          </note>
          <note>
            dokumentlösheten, hela systemet med ny ansökan -
          </note>
          <note>
            och som gör att humaniteten blir sin egen fiende.
          </note>
          <note>
            När man lägger upp det på detta sätt skapar man också reaktionen
            att man hoppar på flyktingarna så att säga. Det handlar om att
            få detta att fungera, inte bara som paroller och direktiv utan
            i praktiken på Migrationsverket. Det är min avsikt med att försöka
            identifiera sådana problem.
          </note>
          <note>
            Jag delar helt uppfattningen att vi måste se till att det finns
            tillräckliga resurser när vi nu har ett så pass hårt tryck på
            asylsystemet. Vi räknar med över
          </note>
          <note>
            30 000 asylsökande i år.
          </note>
          <note>
            Jag kan hålla med Gustav Fridolin på en punkt, nämligen att man
            aldrig kan driva detta helhetsperspektiv in absurdum. Det är alldeles
            klart. Vi har ett migrationsverk, och vi har ett integrationsverk.
            Någonstans måste man dra ett gränssnitt. Jag är beredd att diskutera
            olika lösningar på detta. Det bestående behöver aldrig vara det
            bästa, utan detta måste hela tiden prövas. Jag tror därför att
            just detta snitt mellan integration och migration hittills har
            bestått sitt prov.
          </note>
          <note>
            På en punkt är jag dock fullständigt omedgörlig, och det gäller
            att vi inte ska återlämna verkställighetsärendena till polisen
            som det var före 1998. Vi har lyft bort det från det repressiva
            fältet. Vi måste ibland göra det. Man kan hela tiden pröva hur
            det ska gå till. Och vi ska nu få en prövning av hur det faktiskt
            går till. Men att vi skulle återvända till det tillstånd som vi
            hade när man inte hade dubbla roller på det sättet rekommenderar
            jag inte.
          </note>
          <note>
            Vi har ett så utomordentligt bra resultat genom att
          </note>
          <note>
            Migrationsverket har tagit över verkställigheten från polisen,
            som ju tidigare hade alltsammans. Beviset har vi i våra händer,
            nämligen att man i våra samarbetsländer i EU där man har kvar
            polisens centrala roll har en helt annan verkställighet. Den blir
            också så att säga sin egen fiende.
          </note>
          <note>
            Det finns andra motsägelser i vår politik som jag vill återkomma
            till i vår framtida debatt men på den här punkten menar jag att
            det var ett mycket viktigt steg som vi tog. Där ska vi fullfölja
            och förbättra.
          </note>
          <note>
            Till slut vill jag säga några ord om hela förankringsfrågan.
            Det första som jag som flyktingminister försökte åstadkomma var
            att tona ned hela det väldigt högspända debattklimat som vi har
            - som är naturligt med tanke på att det gäller väldigt känsliga
            frågor -
          </note>
          <note>
            för att i stället försöka skapa vad jag har kallat för en demokratisk
            front mot främlingsfientligheten. Häromdagen fick jag i en debattartikel
            i Dagens Nyheter faktiskt ett intressant och oväntat stöd för
            den som inte är mycket till teori utan som mer är en hypotes:
          </note>
          <note>
            att det uppskruvade tonläget till sist alltid kommer de främlingsfientliga
            till fördel.
          </note>
          <note>
            När vi, som vi har i sådana här debatter, har ett resonerande
            och analytiskt förhållningssätt förankrar vi bäst vår flyktingpolitik
            och också det arbete som
          </note>
          <note>
            Migrationsverket gör. Om vi däremot så att säga driver upp den
            emotionella nivån blir det ett samhällsklimat där främlingsfientligheten
            till sist hotar att öka.
          </note>
          <note type="speaker">
            Anf. 30 GUSTAV FRIDOLIN (mp):
          </note>
          <note>
            Herr talman! Ännu en gång vill jag tacka statsrådet för debatten
            här i dag.
          </note>
          <note>
            Jag vill återigen börja med förtroendefrågan. Den motfråga som
            ställdes tycker jag nog var intressant.
          </note>
          <note>
            Det är viktigt att vi har en förankring för flyktingpolitiken
            hos svenska folket, vilket också kräver sådana här debatter och
            meningsutbyten. Men vilkas förtroende är det som den förda politiken
            ska få?
          </note>
          <note>
            Tidigare när olika flyktingfall varit på tapeten -
          </note>
          <note>
            jag minns till exempel fallet Sincari - har ansvariga ministrar
            pekat på skörden av brev från människor som tycker att det är
            rätt med vissa utvisningsbeslut.
          </note>
          <note>
            När det sedan visade sig att brevskörden kom från en och samma
            person var familjen redan utvisad.
          </note>
          <note>
            Det finns de som gillar dagens flyktingpolitik men jag tror inte
            riktigt att det är de som Sveriges regering egentligen vill ansluta
            sig till. Det finns också de som har väldigt svårt att förstå
            dagens flyktingpolitik.
          </note>
          <note>
            Förra veckan besökte jag Sävsjö där det uppmärksammade fallet
            med Nadina Imamovic är aktuellt. Jag såg människor gå man ur huse
            därför att man ville göra någonting. Man förstod inte, vilket
            den förra debatten berörde, hur portalparagrafen i lagen helt
            kan ha ramlat bort när det gäller barns bästa och rätt till hälsa.
          </note>
          <note>
            Återigen: Vilkas förtroende är det som flyktingpolitiken ska
            ha?
          </note>
          <note>
            När det gäller min fråga om Migrationsverket och om behovet av
            en klyvning är jag glad över den öppning som görs när statsrådet
            säger att man inte kan dra detta in absurdum. Vi har redan i dag
            gjort vissa uppdelningar. Men jag tycker inte att det är rätt
            att det ligger på samma verk att ha en rådgivande roll och att
            samtidigt ha en utvisande roll. Jag tycker att de aktuella invandrarfallen
            tydligt har visat att det inte fungerar, att man åtnyttjar det
            förtroende som man åtnjuter till att göra saker som står helt
            i strid med det reglemente som så tydligt visas i det första interpellationssvaret.
          </note>
          <note type="speaker">
            Anf. 31 KARIN ENSTRÖM (m):
          </note>
          <note>
            Herr talman! Jag ska fatta mig kort men först vill jag tacka
            för den här debatten.
          </note>
          <note>
            Vi talar om fantastiska bevis på människors engagemang. Det gäller
            ju allt från skolbarn och grannar till hela byar som går man ur
            huse. Vi har också uppmärksammade fall i medierna där det kan
            vara fråga om både löpsedlar och långa serier. Detta är bra, och
            det är bevis på att det finns en stor vilja och ett stort engagemang.
            Som sagts tidigare i debatten får dock ingenting av detta egentligen
            påverka hur ett asylärende handläggs, utan det ska vila på en
            lag som är bra och tydlig - den lag som ju, vilket jag är väldigt
            positivt inställd till, ska ses över.
          </note>
          <note>
            Vi ska ha en ny instans- och processordning, och vi ska ha ett
            migrationsverk - eller vad det nu ska kallas, i varje fall ett
            verk - som kan fylla sin uppgift och göra det rättssäkert och
            med full insyn, förutsatt att det inte är till men. Det finns
            ju vissa sekretessregler som måste följas men det ska vara en
            stor öppenhet i processen, liksom full insyn, för att förtroendet
            både bland de asylsökande och hos svenska folket ska vara så stort
            som möjligt.
          </note>
          <note type="speaker">
            Anf. 32 Statsrådet JAN O KARLSSON (s):
          </note>
          <note>
            Herr talman! Jag tror att samma bannstråle nu har drabbat Anne-Marie
            Ekström när det gäller att inte få delta i slutomgången, så nu
            är det - lite förenklat -
          </note>
          <note>
            min tur att tala.
          </note>
          <note>
            Till att börja med vill jag säga att jag helt instämmer i den
            avvägning mellan engagemang och rättssäkerhet som Karin Enström
            ger uttryck för. Vi kommer aldrig att kunna genomföra en human
            flyktingpolitik värd namnet om vi inte har ett medborgerligt mänskligt
            engagemang i denna politik när vi debatterar den. Men genomförandet
            måste präglas av oväld och rättssäkerhet - det ska vi fortsätta
            med.
          </note>
          <note>
            Jag menar nog, och då vänder jag mig till de båda interpellanterna
            och till Anne-Marie Ekström, att den debatt som vi hade i onsdags
            också visade en allmän medvetenhet om att den svenska flyktingpolitiken
            i ett europeiskt perspektiv framstår som rimligt human, i varje
            fall betydligt mer human än som är fallet i andra länder. Jag
            har svårt att finna exempel på ett land som skulle kunna vara
            en förebild för oss. Vi befinner oss nog ganska långt framme men
            jag påstår inte att det är en fulländad politik - aldrig! Däremot
            påstår jag att den politik som vi för i ett internationellt perspektiv
            framstår som mycket human.
          </note>
          <note>
            Slutligen: Gustav Fridolin, å andra sidan hade jag hoppats på
            ett medgivande - men det kan vi ta någon annan gång eftersom tiden
            är knapp - om att inte lämna tillbaka verkställigheten till polisen.
            Jag hoppas att vi är överens om det.
          </note>
          <note>
            När det gäller frågan om vilkas förtroende vi ska vinna har jag
            en lite annan uppfattning. Jag hoppas att vi ska kunna driva en
            sådan politik att allt färre människor hamnar i den främlingsfientlighet
            som Gustav
          </note>
          <note>
            Fridolin talar om och som också jag är väldigt ängslig och orolig
            för samt att vi ska eftersträva att så många som möjligt överger
            en sådan stel, otäck och inhuman attityd. Det är en del av vårt
            gemensamma ansvar som demokratiska politiker. Tack för debatten!
          </note>
          <note>
            Överläggningen var härmed avslutad.
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 2002/03:15 Utvidgning av reglerna
            om framskjuten beskattning vid vissa andelsbyten
          </note>
          <note>
            2002/03:Fi2 av Per Rosengren (v)
          </note>
          <note>
            2002/03:Fi3 av Fredrik Reinfeldt m.fl. (m, fp, kd, c)
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 29 november
          </note>
          <note>
            2002/03:68 av Håkan Larsson (c) till finansminister
          </note>
          <note>
            Bosse Ringholm
          </note>
          <note>
            Moms på skidliftar
          </note>
          <note>
            2002/03:69 av Lars Gustafsson (kd) till finansminister Bosse
            Ringholm
          </note>
          <note>
            Kommunernas försörjning och självbestämmande
          </note>
          <note>
            2002/03:70 av Kalle Larsson (v) till justitieminister
          </note>
          <note>
            Thomas Bodström
          </note>
          <note>
            Manifestationer i Salem
          </note>
          <note>
            2002/03:71 av Sven Bergström (c) till miljöminister
          </note>
          <note>
            Lena Sommestad
          </note>
          <note>
            Miljöklassning av bilar
          </note>
          <note>
            2002/03:72 av Carl-Axel Roslund (m) till utbildningsminister
            Thomas Östros
          </note>
          <note>
            Våld i skolan
          </note>
          <note>
            2002/03:73 av Torsten Lindström (kd) till utbildningsminister
            Thomas Östros
          </note>
          <note>
            Småföretagens behov av arbetskraft
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 3 december.
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 29 november
          </note>
          <note>
            2002/03:210 av Johan Linander (c) till miljöminister
          </note>
          <note>
            Lena Sommestad
          </note>
          <note>
            Straffen för miljöbrott till havs
          </note>
          <note>
            2002/03:211 av Elizabeth Nyström (m) till statsrådet
          </note>
          <note>
            Hans Karlsson
          </note>
          <note>
            Flexibel deltidsjukskrivning
          </note>
          <note>
            2002/03:212 av Anita Sidén (m) till justitieminister
          </note>
          <note>
            Thomas Bodström
          </note>
          <note>
            Vård av ungdomsbrottslingar
          </note>
          <note>
            2002/03:213 av Annelie Enochson (kd) till utrikesminister Anna
            Lindh
          </note>
          <note>
            Åtgärder mot självmordsdåd
          </note>
          <note>
            2002/03:214 av Annelie Enochson (kd) till näringsminister Leif
            Pagrotsky
          </note>
          <note>
            Avgift för 90-konto
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 3 december.
          </note>
          <note>
            10 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 27 november
          </note>
          <note>
            2002/03:148 av Inger Davidson (kd) till statsrådet
          </note>
          <note>
            Lena Hallengren
          </note>
          <note>
            Storleken på barngrupper i förskolan
          </note>
          <note>
            2002/03:153 av Alf Eriksson (s) till statsrådet Ulrica
          </note>
          <note>
            Messing
          </note>
          <note>
            Tågtunnel genom Varberg
          </note>
          <note>
            2002/03:168 av Ulf Sjösten (m) till statsrådet Ulrica
          </note>
          <note>
            Messing
          </note>
          <note>
            Alternativ finansiering av vägbyggnation
          </note>
          <note>
            2002/03:169 av Anders Sundström (s) till statsrådet
          </note>
          <note>
            Gunnar Lund
          </note>
          <note>
            Minskning av antalet penningdepåer
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 3 december.
          </note>
          <note>
            11 § Kammaren åtskildes kl. 10.38.
          </note>
          <note>
            Förhandlingarna leddes av talmannen.
          </note>
        </div>
      </body>
    </text>
  </TEI>
</teiCorpus>
