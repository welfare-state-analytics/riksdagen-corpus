<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--12</head>
          <docDate when="2002-11-06">2002-11-06</docDate>
        </div>
      </front>
      <body>
        <div>
          <note>
            14.00 - 22.50
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------
          </note>
          <note>
            1 § Partiledardebatt
          </note>
          <note type="speaker">
            Anf. 1 TALMANNEN:
          </note>
          <note>
            Varje debattdeltagare disponerar 25 minuter med undantag för
            statsministern som har 40 minuter till sitt förfogande. Ett huvudanförande
            får inte överstiga
          </note>
          <note>
            15 minuter. Efter första debattomgången kan deltagarna få ordet
            för ytterligare inlägg.
          </note>
          <note>
            Repliker kan begäras oavsett om huvudanförandet har hållits eller
            inte. En replik får inte vara längre än två minuter och ett replikskifte
            får omfatta högst två inlägg per deltagare. Duellmetoden tillämpas.
          </note>
          <note type="speaker">
            Anf. 2 BO LUNDGREN (m):
          </note>
          <note>
            Herr talman! Varje dag vaknar fyra miljoner människor och går
            till jobbet. De undervisar våra barn, de tillverkar möbler och
            bygger hus. De vårdar gamla, de driver företag och de utvecklar
            nya idéer. Det är de som är grunden för vårt välstånd och vår
            möjlighet att möta framtidens utmaningar.
          </note>
          <note>
            Varje dag vaknar också uppemot en och en halv miljon människor
            i arbetsför ålder och stannar hemma. En del är sjuka eller har
            arbetsskador. Många av dem väntar på vård och rehabilitering.
            En del är förtidspensionerade. Många av dem skulle kunna arbeta,
            om än inte på det gamla jobbet. En del är arbetslösa.
          </note>
          <note>
            De flesta av dem skulle arbeta om företagen och jobben var fler.
          </note>
          <note>
            Sveriges största problem är att för få som arbetar måste försörja
            för många som inte arbetar. Det leder till högre skatter, men
            trots det blir det svårare och svårare att finansiera framtidens
            äldreomsorg, sjukvård och skola.
          </note>
          <note>
            Bara sjukskrivningar och förtidspensioneringar kostar varje hushåll
            i genomsnitt uppemot 3 000 kr varje månad. Och därtill kommer
            ytterligare någon tusenlapp för arbetslösheten och arbetsmarknadspolitiken.
          </note>
          <note>
            Orsaken till detta är en politik som reser hinder för företagande
            och som gör det för svårt att leva på sin lön och för lätt att
            leva på bidrag. Problemet är både ekonomiskt och moraliskt.
          </note>
          <note>
            Vårt samhälle bygger på - eller ska enligt min uppfattning i
            varje fall bygga på - att var och en som kan ska försörja sig
            själv, men man ska också ta ansvar för andra när deras förmåga
            sviker. Men alltfler ser det som acceptabelt att sjukskriva sig
            fast man inte är sjuk. Svartarbete ses mer och mer som ett naturligt
            inslag i samhällslivet.
          </note>
          <note>
            En tidigare djupt förankrad arbetsmoral har undergrävts. Men
            regeringen har skygglapparna på.
          </note>
          <note>
            Den avvisar kategoriskt varje samband mellan att arbete lönar
            sig dåligt och att för få arbetar.
          </note>
          <note>
            Den blundar inför det uppenbara faktumet att höga skatter tränger
            ut hederligt arbete och gör att många jobbar svart eller anlitar
            svart arbetskraft.
          </note>
          <note>
            Regeringen ser inte att människor som vill jobba fastnar i bidragsfällor,
            trots att det i en tvåbarnsfamilj som lever på socialbidrag krävs
            en ingångslön på nästan 19 000 kr för att det ska löna sig för
            en av föräldrarna att börja arbeta. Detta är naturligtvis helt
            orimligt.
          </note>
          <note>
            I sitt sommartal sade Göran Persson att det inte finns någon
            som fuskar med sjukskrivningarna.
          </note>
          <note>
            Samtidigt känner nästan var tredje någon som sjukskrivit sig
            utan att vara sjuk, enligt undersökningar. En utredning har visat
            att var fjärde Stockholmsförälder hade lämnat felaktiga uppgifter
            som grund för vård av sjukt barn. I en TEMO-undersökning som publicerades
            för några månader sedan svarade 4 % att de tyckte att det var
            acceptabelt att sjukskriva sig om man hade blivit trött av att
            vara ledig.
          </note>
          <note>
            Priset för den urholkade moral som vi ser är mindre arbete, större
            offentliga utgifter och därmed ännu högre skatter som gör att
            arbete lönar sig ännu sämre.
          </note>
          <note>
            Efter valet är det uppenbart i vilken riktning vi är på väg som
            det i dag ser ut med politiken. I Skåne höjs kommunalskatterna
            med en krona eller mer, i
          </note>
          <note>
            Stockholms län med 1:30 kr eller mer och i Uppsala län med minst
            75 öre. Och mer kommer det att bli.
          </note>
          <note>
            Vilka är det som drabbas hårdast? Det är inte regeringen. Det
            behövs inga skattesänkningar, säger regeringen. Nej, de behöver
            man inte - inte med de löner och pensioner man har där. Men andra
            behöver det - andra som har sämre marginaler och som känner att
            det egna arbetet inte ger den avkastning som det borde få. De
            känner att de inte med egna insatser kan förbättra sina egna villkor.
          </note>
          <note>
            Herr talman! De arbetande människorna är Sveriges största och
            samtidigt egentligen Sveriges mest bortglömda folkgrupp.
          </note>
          <note>
            Det är människor som går till jobbet varje dag, dag efter dag,
            och som inte skulle drömma om att leva på bidrag i onödan. Det
            är människor med låga inkomster som behöver stöd och subventioner
            för att få ekonomin att gå ihop. Det är människor som sliter vardag
            och helg för att få företaget att gå runt.
          </note>
          <note>
            Det är dessa människors arbete och företagande som försörjer
            familjerna. Det är de som skapar det välstånd som betalar för
            skolan, sjukvården, polisen och mycket annat. Det är de som får
            hela samhällsekonomin att växa.
          </note>
          <note>
            Ändå tas deras insatser för givna av de politiker som hela tiden
            talar om att fördela resurser, men som inte alls talar om hur
            resurser skapas och växer.
          </note>
          <note>
            Då går det som det går. Vi har haft tre decennier med sämre välståndsökning
            än omvärlden, och det lägsta nyföretagandet sedan mätningarna
            startade.
          </note>
          <note>
            Företagsflykt och välutbildade människor flyttar utomlands.
          </note>
          <note>
            Det är en och en halv miljon människor som inte går till jobbet
            - en vanlig arbetsdag.
          </note>
          <note>
            Före valet var det högre tillväxt, fler jobb och stora satsningar
            i den socialdemokratiska retoriken. Nu flagnar skönmålningarna.
          </note>
          <note>
            Prognoserna räknas ned. I september bröts en utveckling, och
            sedan dess har arbetslösheten ökat varje vecka jämfört med förra
            året. Sjukskrivningarna och förtidspensioneringarna ökar. Vi har
            en utveckling där också myndigheter och regering skönmålar genom
            att arbetslösa blir sjukskrivna och sjukskrivna blir förtidspensionerade.
            Ändå har vi fler och fler som inte arbetar men som skulle kunna
            arbeta och som
          </note>
          <note>
            Sverige behöver i arbete.
          </note>
          <note>
            Men regeringen verkar - om man lyssnar på den senaste tidens
            debatt - vara mer engagerad i hur stora extrainkomster och pensioner
            man ska ha än av hur företagandet ska öka, jobben bli fler och
            sjukskrivningarna färre.
          </note>
          <note>
            Göran Persson! Varför slår regeringen vakt om ett socialförsäkringssystem
            som bidrar till att sjukfrånvaron och sjukskrivningarna ökar?
            Varför slår ni vakt om ett sådant system när ni ser hur de människor
            som arbetar får betala priset?
          </note>
          <note>
            Herr talman! Sverige behöver en ny politik som återuppväcker
            den arbetsmoral och företagaranda som en gång gjorde Sverige till
            ett av världens rikaste länder.
          </note>
          <note>
            Människor ska genom egna insatser kunna arbeta sig till en bättre
            vardag och en bättre framtid för sig själva och för sina barn.
            Fler företag, mer arbete och starkare tillväxt är det bästa sättet
            att klara skolan, vården och äldreomsorgen och att hjälpa de människor
            som verkligen behöver vårt gemensamma stöd.
          </note>
          <note>
            Ett land som inte har råd att låta någon lyckas kommer inte att
            ha råd att ta hand om dem som misslyckas.
          </note>
          <note>
            Det handlar om lägre skatter på arbete och företagande. Det ska
            löna sig bättre att jobba och sämre att fuska.
          </note>
          <note>
            Två av tre arbetslösa får mindre än 100 kr extra per dag om de
            går till jobbet. Då ska lunch och resekostnader betalas. Men vinsten
            för statskassan är
          </note>
          <note>
            600 kr per dag. Om man förändrar den här sneda fördelningen mellan
            vad den enskilde tjänar på att gå till jobbet och vad staten tjänar
            på att någon går till jobbet kommer många fler att välja att arbeta,
            och det är bra både för var och en och för staten som representant
            för oss alla.
          </note>
          <note>
            Det handlar om att ta bort krångliga regleringar så att det blir
            lättare att starta och driva företag. Det behövs en ny enklare
            företagsform som gör att småföretag kan klara redovisningen på
            några sidor. Bara några kvarter från riksdagen står just nu företagare
            och ägnar en vecka åt läsa upp inte alla de regler och förordningar
            som gäller företagandet, utan bara 8 000
          </note>
          <note>
            av de 20 000 sidorna lagtext, förordningar och regelsystem. Under
            en vecka läser man upp det som påverkar företagandets villkor.
            Det är klart att sådana förhållanden gör att färre satsar på att
            starta och driva företag. Det behövs enklare regler och bättre
            förutsättningar.
          </note>
          <note>
            Det handlar om att genomföra folkomröstningen om euron tidigt
            nästa år. Euron förbättrar den ekonomiska stabiliteten, investeringsklimatet
            och förutsättningarna för företagande. Euron ökar också konkurrensen,
            vilket i sig leder till lägre priser.
          </note>
          <note>
            Det handlar om att öppna den offentliga sektorn för mångfald.
            Sverige behöver många fler olika skolor, äldreboenden och sjukhus
            för att öka människors valfrihet och trygghet, men också för att
            bättre ta till vara och belöna den stora kompetens som finns hos
            sjuksköterskor, läkare, lärare och hemvårdare.
          </note>
          <note>
            Herr talman! Sverige behöver en politik som tar sin utgångspunkt
            i det arbetande, skapande och ansvarstagande Sverige. Regeringen
            och dess två stödpartier är överens om att behålla världens högsta
            skatter, krångliga regleringar och centralplaneringen av skolan,
            vården och omsorgen. Men samtidigt är de djupt splittrade i många
            andra frågor. Det kan leda till ett extraval, för det finns väl
            ändå en gräns för hur mycket Socialdemokraterna är beredda att
            sälja ut till
          </note>
          <note>
            Miljöpartiet.
          </note>
          <note>
            Men oavsett när det blir riksdagsval nästa gång kommer Moderaterna
            att använda tiden för att ge röst åt det arbetande Sverige. Vi
            kommer att fortsätta att tala om behovet av färre regleringar
            och lägre skatter.
          </note>
          <note>
            Vi kommer aldrig att vika från kravet på mångfald och mer frihet.
            Det ger en bättre ekonomisk utveckling, men framför allt är det
            i sig rätt att människor kan leva på sin lön och bestämma över
            sina egna liv.
          </note>
          <note>
            Det är de värderingar vi tror på, och det är den moral som Sverige
            behöver.
          </note>
          <note>
            (Applåder)
          </note>
          <note>
            Anf. 3 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag trodde att Bo Lundgren skulle ge en liten valanalys
            av varför det gick som det gick för
          </note>
          <note>
            Moderaterna. I stället läser han upp det anförande som han höll
            i valrörelsen en gång till. Där ställer han olika grupper mot
            varandra.
          </note>
          <note>
            Vi tror inte att problemen med sjukskrivningarna beror på att
            människor fuskar. Vi tror inte att undersköterskor stannar hemma
            från jobbet efter att ha jobbat i 30 år i vården därför att de
            fuskar. Det är någonting genuint fel på deras arbetsplatser. Det
            är inte ett mänskligt arbetsliv. Det är där vi måste sätta in
            stöten.
          </note>
          <note>
            Sedan kan det naturligtvis finnas ett överutnyttjande av systemen.
            Det ska angripas, men det är inte huvudförklaringen.
          </note>
          <note>
            När man ställer dem som arbetar mot dem som är sjukskrivna, som
            Bo Lundgren nu gjorde, bygger man in en spänning i samhället som
            resulterar i motsättningar. Det vill vi inte ha i Sverige. Det
            sade vi nej till i valrörelsen. De som går till arbetet, de som
            har ett jobb, röstade för den solidariteten och att vi ställer
            upp för varandra.
          </note>
          <note>
            När Bo Lundgren nu en gång till envisas med att läsa upp samma
            tal som kördes i valrörelsen blir min fråga till honom: Var det
            därför att ni inte kom ut med detta budskap som ni förlorade valet?
            Eller var det därför att ni kom ut med budskapet som ni förlorade
            valet? Det är intressant att höra en självrannsakande reflexion
            omkring detta från riksdagens talarstol.
          </note>
          <note type="speaker">
            Anf. 4 BO LUNDGREN (m) replik:
          </note>
          <note>
            Herr talman! I den här debatten ska jag faktiskt avstå från att
            diskutera den politiska taktiken och strategin. Jag vet att detta
            är det mest väsentliga av allt för Göran Persson som ordförande
            för ett maktparti. Men för mig, som vill företräda ett parti som
            bygger på de idéer som kan ge oss ett bättre Sverige, är det idéerna
            och sakpolitiken som är det väsentliga.
          </note>
          <note>
            Vi har en situation, som Göran Persson själv sade, där många
            av dem som jobbar i offentlig sektor har haft svårt att hitta
            andra arbetsgivare, där villkoren inte har varit tillräckligt
            bra och där de tunga lyften har gett skador. Det är därför vi
            har kritiserat regeringens oförmåga att ge vård i tid och klara
            rehabiliteringen. Som jag sade i mitt anförande, och det var ett
            av budskapen i valet, är det viktigt att vi ser till att snabbt
            ge vård till dem som behöver det och rehabilitering till dem som
            behöver det. Där har ni misslyckats, och ni har ingenting att
            komma med nu heller.
          </note>
          <note>
            Sedan finns det många som far illa i andra avseenden. Men den
            explosion av sjukfrånvaron och förtidspensioneringarna vi har
            sett i Sverige beror inte enbart på att någonting dramatiskt har
            inträffat i arbetslivet. Det är också en fråga om hur systemen
            fungerar. Vi kan alltid diskutera hur mycket det är, men den exploderande
            sjukfrånvaro som ni inte har gjort någonting åt under den senaste
            mandatperioden och inte heller har något recept på för framtiden
            beror också på de förmåner och regler som finns i socialsystemen.
          </note>
          <note>
            Det skulle vara intressant att höra om vi är överens, Göran Persson,
            och om att ni kanske kan göra något när det gäller rehabiliteringen.
            Vi har lagt förslag tillsammans med andra borgerliga partier.
            Det skulle vara intressant att höra om ni kanske kan, vilket är
            mer tveksamt, bryta upp monopolen i den offentliga sektorn så
            att man får andra arbetsgivare. Om detta är någonting vi kan diskutera
            så svara på frågan,
          </note>
          <note>
            Göran Persson! Varför är det så att länder med samma system som
            vi, till exempel Nederländerna och
          </note>
          <note>
            Norge, också har en exploderande sjukfrånvaro?
          </note>
          <note>
            (Applåder)
          </note>
          <note>
            Anf. 5 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag tror inte att man ska underskatta att det finns
            ett samband mellan en rejäl ersättning vid sjukfrånvaro och sjukfrånvaro.
            Jag tror att det finns ett sådant samband, och det är ganska naturligt.
          </note>
          <note>
            Om man inte får en rejäl ersättning går man till jobbet också
            när man är sjuk. Vi har haft en sådan period i
          </note>
          <note>
            Sverige då man har haft sämre ersättningar och då det också fanns
            en rädsla för att förlora jobbet. Många gick till jobbet fast
            man var sjuk. Det är kanske det vi betalar för nu. Var försiktig
            med att dra den slutsatsen!
          </note>
          <note>
            Sedan är det intressant att Lundgren inte vill svara på den enkla
            frågan om man kom ut med det här budskapet i valrörelsen, och
            det var därför man förlorade eller om man inte kom ut med det,
            och det var därför man förlorade.
          </note>
          <note>
            Han glider lite i argumentationen nu. Han säger att det är klart
            att arbetsvillkoren borde vara bättre i vård och omsorg. Han säger
            att de tunga lyften skulle vara färre, att arbetsmiljön skulle
            kunna förbättras och att scheman skulle kunna ändras. Det är ju
            det vi har sagt. Det kostar pengar. Folk förstår att vi får avstå
            mer av de gemensamma inkomsterna till detta eller enklare uttryckt:
            Då går det inte att sänka skatterna. Det var ju Moderaternas budskap
            i valrörelsen för att lösa alla de här problemen. Om man förstår
            det samband som Bo Lundgren nu talar om och har talat om i valrörelsen,
            blir en given fråga till en moderatledare som har förlorat 400
            000 röster i det val som just har avslutats: Fick ni ut det politiska
            budskapet? Eller fick ni inte ut det?
          </note>
          <note>
            Vad beror förlusten på? Det skulle vara intressant att få höra
            en stilla reflexion om detta på de två minuter som nu står till
            förfogande. Varsågod!
          </note>
          <note>
            (Applåder)
          </note>
          <note type="speaker">
            Anf. 6 BO LUNDGREN (m) replik:
          </note>
          <note>
            Herr talman! Det finns alltid anledning, inte minst för oss moderater,
            att noga fundera kring hur denna förskjutning inom det borgerliga
            blocket kom att utvecklas, men det som vi diskuterar nu är faktiskt
            framtidens situation och förutsättningar.
          </note>
          <note>
            Det som är oroande i det som Göran Persson säger
          </note>
          <note>
            - det tror jag att alla har noterat - är att när vi hade en lägre
            sjukfrånvaro var detta det onaturliga tillståndet.
          </note>
          <note>
            Vi har i dag en sjukfrånvaro som fortsätter att öka dramatiskt,
            inte minst på grund av förtidspensioneringarna. Vi har haft en
            våldsamt kraftig ökning med
          </note>
          <note>
            25 % hittills i år. Vad jag säger är att detta för Göran
          </note>
          <note>
            Persson är normaltillståndet.
          </note>
          <note>
            För mig är det tvärtom. Jag tror säkert att människor har kunnat
            gå till jobbet därför att de känt att de pengar som de fick för
            detta behövdes och trots att de borde ha haft möjlighet att vara
            hemma. Jag vill lösa det problemet genom att man alltid kan få
            behålla mer såväl av sjuk- och a-kasseersättning som av lönen,
            men det ska löna sig mer att arbeta än att inte arbeta. Det ska
            alltid vara väsentligt mer lönsamt, men man ska klara sig oavsett
            om man får a-kasseeller sjukersättning eller lön. Det är för mig
            en självklarhet.
          </note>
          <note>
            Skillnaden mellan dessa ersättningar måste dock bli större. Det
            visar erfarenheterna av en del saker som har gjorts i Sverige,
            inte minst när Socialdemokraterna i början på 90-talet sänkte
            ersättningen för de första tre dagarna.
          </note>
          <note>
            Därför är frågan till Göran Persson om också han är beredd att
            göra något åt de system som i sig driver på en ökad frånvaro.
            Detta är allvar. Slutsatsen blir:
          </note>
          <note>
            Göran Persson vill inte göra något åt det faktum att alltför
            få arbetar och att alltför många behöver få sin försörjning av
            andra. Det som blir kvar av den prestation som den som arbetar
            gör blir så lite att varken tid eller pengar räcker till.
          </note>
          <note>
            Jag tror att man i tusentals eller kanske miljontals hushåll
            i Sverige märker hur den egna situationen blir svårare och svårare.
            Man hinner i livets ekorrhjul inte med att ge barnen all den kärlek
            och omtanke som de behöver. Den solidaritet som visas blir kanske
            svårare att genomföra, och då är det lättare att dra nytta av
            systemen. Då är det lättare att använda svart arbetskraft, och
            då får vi den moralurholkning som är så farlig för framtiden.
            Vi behöver i stället stärka moralen och se till att arbetet är
            det som gäller. Det är där som regeringen har misslyckats, och
            den kommer också att misslyckas med det som Göran Persson nu säger.
            Det är därför som det så snabbt som möjligt behöver sättas in
            en annan politik i Sverige, en politik som sätter arbete före
            bidrag.
          </note>
          <note>
            (Applåder)
          </note>
          <note type="speaker">
            Anf. 7 GUDRUN SCHYMAN (v) replik:
          </note>
          <note>
            Herr talman! Låt mig först konstatera att det är intressant när
            Moderaterna talar om bristande moral.
          </note>
          <note>
            Jag tror att vi är ganska många som under de senaste åren har
            sett att det finns stora brister när det gäller moralen. Men det
            är knappast bland de löntagare som
          </note>
          <note>
            Bo Lundgren talar om utan snarare i andra samhällsskikt som det
            visar sig att den vittrar sönder. Där frodas faktiskt en moral
            som väl de flesta inte har råd att kosta på sig. Det skulle kanske
            vara intressantare att prata om detta än om vanligt hederligt
            folk, som jobbar och får för lite i lön, Bo Lundgren.
          </note>
          <note>
            Den diskussion om löner som genast förs när Moderaterna talar
            om att vi ska sänka skatten är en intressant koppling. Varför
            ska man inte i stället få ordentligt betalt för sitt arbete? Det
            vore väl någonting att propagera för.
          </note>
          <note>
            Bo Lundgren säger att han tycker att man ska kunna leva på sin
            lön. Det måste väl innebära att
          </note>
          <note>
            Kommunals medlemmar ska kunna få en lön som det går att leva
            på. De måste rimligen få en bra löneökning, så att de kommer i
            fatt andra grupper i samhället. Både Bo Lundgren och jag är i
            det fallet arbetsgivare, och jag utgår därför från att vi kan
            göra gemensam sak och uttala oss till stöd för de mycket rimliga
            krav som Kommunals medlemmar ställer. Vi har ju ett arbetsgivaransvar.
          </note>
          <note>
            Jag skulle också vilja gå mera framåt i tiden och till Bo Lundgren
            ställa frågor som handlar om den stora valrörelse som vi ska gå
            in i, nämligen vad gäller EMU-folkomröstningen. Vad tror Bo Lundgren
            att ett EMU-medlemskap skulle få för konsekvenser för arbetstillfällena?
            Att så många som möjligt ska kunna ha ett arbete är en fråga som
            vi bägge värnar mycket starkt om. Hur ser Bo Lundgren och Moderaterna
            på alla de varningar som har rests när det gäller arbetslösheten,
            och hur har Moderaterna tänkt möta riskerna i det sammanhanget?
          </note>
          <note type="speaker">
            Anf. 8 BO LUNDGREN (m) replik:
          </note>
          <note>
            Herr talman! Vad beträffar euron är det klart att risken med
            ett medlemskap i EMU är att Gudrun
          </note>
          <note>
            Schyman och hennes politik skulle bli gällande. Det är Gudrun
            Schyman som är risken. Om vi ansluter oss till en gemensam valuta
            och höjer lönerna här och där utan att det finns en ekonomi och
            en produktivitetsförbättring som kan klara det, är risken för
            arbetslöshet stor. Jag tror dock att de fackliga företrädarna
            och arbetsgivarna är tillräckligt kloka för att inse detta.
          </note>
          <note>
            Vi lever redan i dag i den realiteten att om lönerna ökar mer
            än vad det finns utrymme för genom våra arbeten, kommer inflationen
            att stiga. Om i stället inflationen hålls nere kommer kursen på
            den svenska valutan att gå ned, och då försvinner löneökningarnas
            värde. Vi kan aldrig få gratislöner. Vi måste alltid se till att
            arbeta med mer av kunskap och att få fler i arbete. Det är detta
            som ger tillväxten.
          </note>
          <note>
            Det finns bara en risk med euron, och det skulle vara att Gudrun
            Schyman fick regera. Annars kommer euron att ge bättre konkurrens,
            lägre priser och ökade förutsättningar för investeringar i Sverige.
            Vi kommer att tillhöra ett valutaområde som gör det enklare att
            driva företagsverksamhet. Det är detta som är fördelen med euron.
            Det finns en enda risk, och den är mycket liten, nämligen för
            det fall att Vänstern skulle regera Sverige.
          </note>
          <note>
            I frågan om lönebildningen i övrigt och möjligheterna att leva
            på sin lön vill jag säga att var och en utom Gudrun Schyman och
            vänsterpartisterna inser att man inte kan höja löner administrativt.
            Vad händer exempelvis om man på Saab i Trollhättan skulle höja
            lönen med 15 %? Skulle det inte leda till att Saab skulle få svårt
            att klara sin lönsamhet? Man måste ju kunna sälja de produkter
            man tillverkar.
          </note>
          <note>
            Vi kan inte höja lönerna mer än vad vi producerar mer och vad
            som motsvarar den ytterligare kunskap som vi lägger in i våra
            produkter och tjänster. På den vägen kan vi höja lönerna. Vad
            vi kan göra är att riva hinder för det företagande som ger de
            nya jobben och för att människor tar de nya jobben. Då får vi
            fler i arbete och kan fördela kostnaderna för det offentliga på
            fler. Då kan skatterna sänkas, så att man får mer kvar av lönen
            efter skatt.
          </note>
          <note type="speaker">
            Anf. 9 GUDRUN SCHYMAN (v) replik:
          </note>
          <note>
            Herr talman! Det var ju svindlande perspektiv som öppnade sig
            inför den folkomröstningskampanj och den debatt som vi ska ha
            om EMU. Jag och
          </note>
          <note>
            Vänstern skulle vara det största hotet. Det var väl att tillmäta
            mig en väldigt stor betydelse. Jag tackar så mycket för det.
          </note>
          <note>
            Jag tror nu inte att det där är så sant. Jag måste säga att det
            öppnar sig ett mörker inför den folkbildningskampanj som är fullständigt
            nödvändig inför att vi ska gå till omröstning om detta viktiga
            politiska beslut, Bo Lundgren. Då kan vi väl inte ha en debatt
            på en så låg intellektuell nivå. Jag måste säga att det vore en
            skam.
          </note>
          <note>
            Om ni dessutom har tänkt er att vi ska ha den här folkomröstningen
            redan i vår och menar att den ska föras på det här sättet, är
            det inte seriöst, Bo Lundgren. Jag tycker att det vittnar om att
            ni egentligen skulle vilja att vi fattade beslutet här i riksdagen
            och att folk inte skulle lägga sig i detta. Det finns ju här en
            stabil majoritet för ett medlemskap i EMU, och ni tycker kanske
            att det egentligen vore skönt att slippa diskutera detta.
          </note>
          <note>
            Jag ska ge några exempel på vad andra, mera sansade personer
            säger. Kanske några av dem till och med ställer sig bakom vad
            Moderaterna säger.
          </note>
          <note>
            Ett medlemskap i EMU är utomordentligt farligt för svensk ekonomi.
            Sverige skulle förlora möjligheterna att bedriva en självständig
            ekonomisk politik.
          </note>
          <note>
            Vi skulle avskaffa vår självständiga riksbank, som fört en framgångsrik
            penningpolitik.
          </note>
          <note>
            Det här skriver bland andra tidigare riksbankschefen Lars Wohlin
            och näringslivets Rune Andersson och Per-Olof Eriksson.
          </note>
          <note>
            En statlig utredning som lades fram för inte så länge sedan -
            jag tror att det var i våras - pekar på riskerna för arbetslöshet:
          </note>
          <note>
            Arbetslösheten kan komma att öka till 6 % enbart på grund av
            EMU:s inflationsmål. Vid obalanser kan arbetslösheten nå extrema
            nivåer.
          </note>
          <note>
            Det här är sansade människor, som förstår vad det handlar om.
            Jag förstår inte vad Bo Lundgren har haft i huvudet i de här diskussionerna.
            Är det seriöst att det är så här vi ska föra debatten, som Bo
            Lundgren har gjort? Han går ut och målar ut mig som något spöke
            i det här sammanhanget. Är det seriöst detta,
          </note>
          <note>
            Bo Lundgren? Jag är - ja, jag vet inte vad jag är!
          </note>
          <note>
            (Applåder)
          </note>
          <note type="speaker">
            Anf. 10 BO LUNDGREN (m) replik:
          </note>
          <note>
            Herr talman! Jag måste erkänna det: Gudrun
          </note>
          <note>
            Schyman är inget spöke.
          </note>
          <note>
            När det gäller den politiska definitionen av spöke kan vi diskutera
            den sedan.
          </note>
          <note>
            Jag valde nivå på den här debatten efter Gudrun
          </note>
          <note>
            Schymans inlägg. Att gå upp och säga att vi kan sätta löner administrativt
            hur vi vill och att det inte påverkar förutsättningarna för jobb,
            det är så oseriöst som något inlägg kan vara i den här kammaren.
            Om det är så man ska driva politiken kan man naturligtvis inte
            klara varken den nuvarande svenska ekonomiska situationen och
            stabiliteten eller framtidens, hur det än går med euron. Det var
            det som var min slutsats här.
          </note>
          <note>
            Seriöst sett är detta ju ganska naturligt egentligen för oss
            i Sverige. Vi tillhör en gemensam inre marknad med det fredsprojekt
            som den europeiska unionen är, ett fredsprojekt som drivs av att
            man river gränser och barriärer för människor så att de kan jobba
            och studera var som helst och för företag så att de kan etablera
            sig och driva handel över gränserna. Det är ganska givet att man
            i detta stora fredsprojekt, som bygger på att ekonomierna knyts
            samman, också har ett sätt att betala.
          </note>
          <note>
            Det första och viktigaste skälet för att Sverige bör införa euron
            är att det är ganska naturligt. Valuta är ett sätt att få ekonomin
            att fungera bättre.
          </note>
          <note>
            Sedan ska vi naturligtvis i en seriös diskussion, som vi borde
            ha haft långt tidigare med kampanjer och beslut, behandla vad
            fördelar och nackdelar det finns. Det är klart: Det finns risker
            med allting. Det finns, som socialdemokraterna också har insett,
            en risk som innebär att vi skulle ha en lönebildning som fungerar
            dåligt i Sverige. Om vi har en egen fast valutakurs eller om vi
            är med i en fast valutakurs så gäller det för oss att ha en fungerande
            lönebildning, och det är jag övertygad om att arbetsmarknadens
            parter klarar av att se till att vi har, givet att vi har en gemensam
            valuta. Men vi har fördelar. Vi har investeringsklimatet. Vi har
            enkelheten, inte minst för företagarna i Sverige, och vi har konkurrensen
            som ger medborgarna lägre priser. Detta är de seriösa argumenten
            för den euro som vi behöver så snabbt som möjligt.
          </note>
          <note>
            (Applåder)
          </note>
          <note type="speaker">
            Anf. 11 MAUD OLOFSSON (c) replik:
          </note>
          <note>
            Herr talman! Låt mig först få säga att det känns både högtidligt
            och trevligt att få stå här för första gången som partiledare.
            Men det känns naturligtvis också lite pirrigt!
          </note>
          <note>
            Bo Lundgren har inlett den här partiledardebatten med att bland
            annat prata om de ekonomiska förutsättningarna. I många stycken
            är vi överens om vad vi vill göra för företagsamheten i Sverige.
          </note>
          <note>
            Men EMU är ju en av de viktiga huvudfrågor som kommer här framöver.
            Jag har stor respekt för de argument som Bo Lundgren och Moderaterna
            har i den här frågan, liksom jag hoppas att han kommer att ha
            respekt för mina argument att stå utanför EMU.
          </note>
          <note>
            Det jag egentligen är orolig för, Bo Lundgren, är det sällskap
            som du har hamnat i. När vi läser de remissvar som har kommit
            in från LO och andra verkar det långt ifrån säkert att Sverige
            kommer att bedriva den strama ekonomiska politik som vi faktiskt
            behöver. För att LO ska säga ja säger man att man vill ha ett
            stort inflytande, och man kräver buffertfonder, inte i parternas
            regi utan i statens. Man vill alltså ha en ren skattehöjning.
            Man kräver också ett strukturråd, inte med ekonomiska experter
            och inte heller med riksdagens partier, utan man vill ha ett sådant
            med arbetsmarknadens parter.
          </note>
          <note>
            För Centerpartiet har en av de viktigaste frågorna under de senaste
            åren varit den ekonomiska stabiliteten. Staten ska inte fortsätta
            gå med underskott. Vi ska inte låna från våra barn för att betala
            morgondagens reformer. Därför har vi också lagt fram en tuff budget
            för att klara det. Regeringen ska inte få fortsätta lova en massa
            utgifter som man inte har pengar till.
          </note>
          <note>
            Jag skulle därför vilja fråga dig, Bo Lundgren, om du tycker
            att ett ja i folkomröstningen är värt det här priset. Är du beredd
            att acceptera de här buffertfonderna och minska kraven på stramhet
            i den svenska ekonomiska politiken? Tänker du acceptera ett strukturråd
            som ger parterna möjlighet att få det här inflytandet på bekostnad
            av riksdagens partier?
          </note>
          <note type="speaker">
            Anf. 12 BO LUNDGREN (m) replik:
          </note>
          <note>
            Herr talman! Det är väldigt trevligt att se Maud
          </note>
          <note>
            Olofsson i partiledardebatten. Jag trivs väldigt bra i ditt och
            andra borgerliga kollegers sällskap. Det finns andra sällskap
            som är besvärligare.
          </note>
          <note>
            Min tid är begränsad av de debattregler vi har här nu, så låt
            mig bara säga att jag tycker att sådant som inte behövs och sådant
            som är fel och som leder till skattehöjningar, till för mycket
            utgifter och till att demokratin inte fungerar naturligtvis inte
            ska vara det som följer av ett medlemskap i EMU:s tredje steg.
            Vi ska införa euron därför att det är bra för Sverige.
          </note>
          <note>
            Låt oss sedan ta en stor, intressant debatt, gärna i riksdagen
            redan i höst, om de här sakerna. Sedan får vi återkomma till detta.
          </note>
          <note type="speaker">
            Anf. 13 MAUD OLOFSSON (c) replik:
          </note>
          <note>
            Herr talman! Bo Lundgren, det är ett snyggt sätt att glida förbi
            den där problematiken.
          </note>
          <note>
            Bekymret är ju att du finns i det här sällskapet.
          </note>
          <note>
            Bekymret är att LO kommer att kräva de här sakerna.
          </note>
          <note>
            Bekymret är väl också att Socialdemokraterna kommer att ställa
            upp på det här för att euron ska införas.
          </note>
          <note>
            Jag känner en stor oro för EMU-projektet. Låt oss nu ha en ordentlig
            diskussion det kommande året kring EMU-projektet, men glöm inte
            att det är viktigt att ställa de här kraven och hålla stabiliteten
            i de svenska finanserna, och att också föra en ordentlig och kritisk
            debatt. Det som nu händer i Europa är ju att de stora länderna
            inte tycker sig vilja och behöva följa de ekonomiska strama kraven
            medan man tvingar de små länderna att göra det. Det tycker jag
            är ett stort bekymmer när det gäller den framtida EMU-
          </note>
          <note>
            politiken.
          </note>
          <note type="speaker">
            Anf. 14 BO LUNDGREN (m) replik:
          </note>
          <note>
            Herr talman! Som jag sade: Euron är för mig något som är både
            naturligt och bra, och jag kommer att utveckla det i många sammanhang,
            liksom jag hittills har gjort, och många moderater runtom i Sverige
            kommer att göra det.
          </note>
          <note>
            Riskerna är, precis som Maud Olofsson sade, att andra hänger
            på saker i den debatt vi har som gör att vi får problem, inte
            med euron, men med den egna politiken. Det finns all anledning
            att återkomma till detta. Vi kommer för vår del att presentera
            våra utgångspunkter inför de samtal vi förhoppningsvis ska ha
            så snart som möjligt när det gäller folkomröstningsdatum.
          </note>
          <note type="speaker">
            Anf. 15 PETER ERIKSSON (mp) replik:
          </note>
          <note>
            Herr talman! Jag tänkte också ställa en liten fråga till Bo Lundgren.
            Den gäller bl.a. det här med valutaunionen, som diskuterades alldeles
            nyss. Jag undrar varför det är så förtvivlat bråttom att ha den
            här omröstningen. Varför vill ni redan nu eller i vår ha omröstningen?
            Ska vi inte ge svenska folket en chans att faktisk göra en utvärdering,
            nu när vi, till skillnad från alla de andra länderna som har gått
            in i EMU
          </note>
          <note>
            redan, har en möjlighet att faktiskt se om det här blev bra?
          </note>
          <note>
            Väldigt många människor - det har vi sett bland annat från LO-ledningen
            - är oroliga för vad som kommer att hända med riskerna med EMU.
            Är det inte vettigt att låta svenska folket se det här över några
            år och se om det här blev ett bra projekt eller inte?
          </note>
          <note>
            Jag kan föreställa mig, om jag skulle vara positiv till EMU,
            att det faktiskt finns en poäng även för dem som är positiva att
            se vad som händer. Det finns stora risker. Det finns redan nu
            stora problem med stabilitetspakten, med stora underskott som
            gör att det här projektet har hamnat i konflikt och i gungning.
            Vad kommer att hända om några år? Om fem-tio år kanske det inte
            alls är lika lyckat. Men ur demokratisperspektiv borde väl Bo
            Lundgren ändå kunna hålla med om att det vore bättre för svenska
            folket att se under några år hur detta utvecklas innan vi rusar
            in i det?
          </note>
          <note type="speaker">
            Anf. 16 BO LUNDGREN (m) replik:
          </note>
          <note>
            Herr talman! Om man är övertygad om att någonting är bra för
            Sverige och för dem som bor och verkar i Sverige bör man ju ta
            till vara det så fort som möjligt. Konkurrensen, de lägre priserna,
            det bättre investeringsklimatet, att slippa risken att företag
            -
          </note>
          <note>
            stora och små - lokaliserar någon annanstans: Detta är vad euron
            betyder för mig, och det är därför man naturligtvis ska införa
            euron så fort som möjligt.
          </note>
          <note type="speaker">
            Anf. 17 PETER ERIKSSON (mp) replik:
          </note>
          <note>
            Herr talman! Bo Lundgren pratar gärna om stabilitet i samband
            med valutaunionen. Men förra gången vi hade en fast växelkurs,
            när vi gick in i en fast kurs i förhållande till just EU-länderna,
            så ledde det till att hundratusentals människor gick ut i arbetslöshet.
          </note>
          <note>
            Hela 90-talet blev en lång kamp för att få tillbaka människor
            i jobb och få en hygglig ekonomi i Sverige efter den här katastrofen.
          </note>
          <note>
            Det finns problem med fasta växelkurser, med den typ av stabilitet
            som Bo Lundgren eftersträvar. Det kan bero på olika saker. Men
            jag tror att det är en miss att underskatta problemen, att bara
            gå förbi och låtsas som om riskerna över huvud taget inte finns.
          </note>
          <note type="speaker">
            Anf. 18 BO LUNDGREN (m) replik:
          </note>
          <note>
            Herr talman! Det var inte den fasta valutakursen som var problemet
            utan att man inte förmådde föra en politik som klarade Sveriges
            ekonomi. Många kommer fortfarande ihåg spekulationsekonomin under
            80-
          </note>
          <note>
            talet. Det var där problemet låg och inte i den fasta växelkursen.
            Om vi hade haft en fast växelkurs redan då och vi dessutom hade
            haft det gemensamt med andra länder, med de förutsättningar som
            då hade gällt, hade vi inte fått 90-talskrisen. Den hade i vart
            fall inte blivit så djup som den blev.
          </note>
          <note type="speaker">
            Anf. 19 LARS LEIJONBORG (fp):
          </note>
          <note>
            Herr talman! Man ska säga som det är. Det gjorde vi i valrörelsen
            och det vann vi på, så jag tänker inte börja hyckla nu. Jag ska
            strax utveckla hur inspirerande det är att få utveckla en liberal
            politik från en stärkt oppositionsroll, men jag hade mycket hellre
            gjort det i regeringsställning. Det finns absolut ingen anledning
            att hyckla på den punkten.
          </note>
          <note>
            Vi gjorde så gott vi kunde före valet och efter valet för att
            åstadkomma en växling vid makten. Men väljarna och andra partier
            ville annorlunda.
          </note>
          <note>
            Opposition är ett sämre alternativ men inte det sämsta. För oss
            i Folkpartiet fanns det helt klart ett sämre alternativ inför
            valet 2002: att varken regera eller opponera, att vara utslagna
            från den parlamentariska scenen. Det blev inte så. Vi vann en
            stor framgång och förändrade sammansättningen av oppositionen
            på ett sätt som kommer att betyda mycket för möjligheterna att
            hävda liberala idéer i samhällsdebatten, i det parlamentariska
            livet och åstadkomma en maktväxling 2006.
          </note>
          <note>
            Oppositionsrollen är viktig i en demokrati. Rätt utförd kan den
            också innebära stor samhällspåverkan.
          </note>
          <note>
            Vi har höga ambitioner när det gäller att förvalta vår framgång
            så att vi motsvarar våra väljares förtroende, gör det bästa för
            Sverige och lägger grunden för ett kommande maktskifte.
          </note>
          <note>
            Det här med oppositionsrollen är svårt. Det är lätt att hamna
            i gnällande och kverulans. Alla som gnäller har ju inte rätt.
            Som ansvarsfullt oppositionsparti gäller det att vara noga med
            vilka krav och protester man legitimerar och för vidare. Vår opposition
            kommer inte att vara populistisk.
          </note>
          <note>
            Vår ambition är att utöva det jag skulle vilja kalla för en inspirerande
            opposition. Vi ska försöka fullfölja det vi lyckades med i valrörelsen:
            lyfta fram viktiga områden, stå för intressanta idéer om hur stora
            samhällsproblem kan lösas och säga en del sanningar som andra
            inte vågar säga.
          </note>
          <note>
            Det bästa vi kan göra, tror vi, är att tydligt och klart stå
            för våra värderingar. Och vi kan ju aldrig monopolisera dem; vi
            vill inte monopolisera dem.
          </note>
          <note>
            Tvärtom, hela tanken är att andra, inte minst regeringspartiet,
            ska inspireras av dem. På det sättet kan vi nå resultat redan
            den här mandatperioden.
          </note>
          <note>
            Vi har också satt upp ett djärvt mål när det gäller vårt eget
            inre arbete. Vi ska inte bara ha de modernaste idéerna. Vi ska
            också bli det modernaste partiet när det gäller organisation och
            arbetsformer. Vi ska, bland annat med hjälp av de många nya medlemmar
            som nu strömmar till oss, bygga ett politiskt parti med arbetsformer
            som är anpassade till 2000-talet.
          </note>
          <note>
            Ett viktigt syfte är att nå grupper där vi hittills har varit
            för svaga, grupper som kan bidra till att det verkligen blir regimskifte
            2006. En sådan grupp är till exempel de vårdanställda, där de
            vänsterröstande är i klar majoritet. Varför ska det vara så? När
            man ser på resultatet av vårdpolitiken är det obegripligt. Bland
            skolans folk har vi lyckats göra stora inbrytningar. Vi borde
            kunna göra lika bra ifrån oss inom vården.
          </note>
          <note>
            Vi tänker också arbeta mycket hårt i de invandrartäta områdena.
            Kombinationen av våra moderna idéer och våra nya arbetsformer
            ska göra att vi vinner nya vänner bland invandrarna.
          </note>
          <note>
            Jag tänkte använda det här anförandet till att utveckla några
            områden där jag tror att vi kan bedriva en inspirerande opposition
            och inspirera andra till omtänkande. Jag tänkte börja med just
            integrationsfrågan.
          </note>
          <note>
            Först ska jag säga att jag är väldigt stolt över det vi åstadkom
            på det området i valrörelsen. För första gången hamnade utanförskapets
            människor - betongförorternas människor, människor som i sitt
            nya land sällan mött respekt och positivt intresse - mitt i den
            svenska debatten.
          </note>
          <note>
            Det som hände var något unikt i ett europeiskt perspektiv. Ingenstans
            har integrationsproblemen tagits upp av ett parti som bejakar
            mångfalden och som först och främst pekar på invandringens möjligheter.
            Det vill jag fullfölja. Invandrarna är inte problemet. Invandrarna
            är en viktig del av lösningen. När invandrarnas entreprenörskap
            och arbetsvilja får fullt utlopp och inte längre hindras av stelheter
            och fördomar i samhället kommer Sverige att lyfta.
          </note>
          <note>
            Svaret från regeringen i valrörelsen var att allt håller på att
            ordna sig. Men nya fakta visar att problemen är minst lika stora
            som tidigare. Några dagar efter valet kom en rapport från SCB
            och Arbetslivsinstitutet som varnar: Flyktingar är på väg att
            bli en svensk underklass. Jobben och språket lyfts fram, och det
            är helt rätt. Vi måste få fram många fler jobb. Det är precis
            som Bo Lundgren har utvecklat här: Sverige behöver ett helt annat
            klimat för skapande och entreprenörskap för att de hundratusentals
            nya jobb vi behöver ska komma fram.
          </note>
          <note>
            Det är också viktigt att säga att ett låglönejobb är bättre än
            inget jobb alls. För somliga är det kontroversiellt, men det är
            likväl sant. Det är bättre att leva på lön än att leva på bidrag.
            Det har stor betydelse för självbilden och självrespekten att
            försörja sig själv och sina barn.
          </note>
          <note>
            Jag har märkt att de som tar till den här klyschan -
          </note>
          <note>
            Gudrun Schyman var inne på samma tankegång - att vi inte ska
            ha ett A- och ett B-lag på arbetsmarknaden systematiskt förtränger
            det faktum att vi i dag har ett
          </note>
          <note>
            C-lag i samhället som står helt utanför. Det är den spännande
            debatten vi måste föra: Hur ska vi förändra samhället så att det
            C-laget släpps in och att också deras insatser behövs?
          </note>
          <note>
            Det är bra att vi har fått en debatt om språkets betydelse för
            integrationen. Det är mycket viktigt att kunna svenska om man
            bor i Sverige.
          </note>
          <note>
            Vi hade språkkrav för medborgarskap fram till omkring 1980. Den
            utredning som jag nämnde påpekar att de invandrare som kom, fram
            till ungefär då, är mycket väl etablerade i det svenska samhället.
            Jag vill inte påstå att den kopplingen är den enda, men det är
            ändå viktigt och intressant att påminna sig att det har funnits
            perioder i Sverige då integrationen har fungerat mycket bättre
            än den gör nu.
          </note>
          <note>
            De flesta länder i världen har språkkrav för medborgarskap, och
            i flera av de länderna fungerar också integrationen bättre än
            i Sverige.
          </note>
          <note>
            Vårt integrationsprogram innehöll en strategi för att stärka
            språkkunskaperna bland invandrare. Språkkravet för medborgarskap
            var en liten men viktig del av den strategin. Jag hoppas verkligen
            att regeringen är redo att låta sig inspireras av den strategin.
          </note>
          <note>
            Det andra exemplet som jag vill ta upp har redan diskuterats
            en del, nämligen det höga antalet sjukskrivningar. Mitt första
            råd är att man ska vidga perspektivet. Ja, det är viktigt att
            tala om arbetsmiljön, och jag ska strax återkomma till det. Men
            det är också uppenbart att orsakerna till den utveckling vi nu
            har finns att söka i ett bredare fält.
          </note>
          <note>
            Enskilda individer måste få större möjlighet att forma sina liv.
            Vi måste till exempel få en större servicesektor i det svenska
            samhället så att människor i högre grad kan köpa tjänster som
            underlättar deras vardagssituation.
          </note>
          <note>
            Om fler barnfamiljer hade råd att ibland, också under veckorna,
            äta ute skulle det minska stressen i vardagslivet. För många är
            dock marginalerna så små och det kostar så mycket att detta inte
            är ett praktiskt alternativ.
          </note>
          <note>
            Jag tycker också att det är viktigt att fundera på vilka arbetsplatser
            som har hittat sådana former att medarbetarna känner att de får
            komma till tals, att de lyssnas på och så vidare.
          </note>
          <note>
            Tidningen Landstingsvärlden redovisade häromdagen intressant
            statistik där man dels redovisade siffror över sjukfrånvaron i
            landstingets vård, dels över sjukfrånvaron i den privata vården.
            Varje människa som ser detta måste fråga sig: Varför ger sig regeringen
            på den låga stapeln? Varför ska den hindras med stopplagar? Varför
            utreder man dess existens?
          </note>
          <note>
            Jag läste en mycket intressant skrivelse häromdagen. Den var
            undertecknad av en regeringsmedlem, nämligen vår nya jordbruksminister.
            Hon hade dock skrivit under skrivelsen i sin tidigare egenskap
            som generaldirektör för Konkurrensverket.
          </note>
          <note>
            Det är ett lysande remissvar där Ann-Christin
          </note>
          <note>
            Nykvist i början av oktober avrättar alla tankar på att inskränka
            möjligheterna till konkurrens och mångfald inom vårdsektorn.
          </note>
          <note>
            Lyssna på jordbruksministern när ni ska diskutera det här nästa
            gång. Man ska ju inte ge sig på de arbetsplatser som har lyckats
            decentralisera och släppa fram personalens arbetslust och initiativkraft.
          </note>
          <note>
            Jag ska sluta mitt anförande med att tala om ett område som jag
            har talat om många gånger, nämligen skolan. Jag tyckte mig se
            Thomas Östros i kammaren för en stund sedan. När han kastades
            in efter Wärnersson fick han direktiv att låta mer som en folkpartist.
            Skulle det inte vara dags att ge Östros direktiv att också bli
            folkpartist, åtminstone på skolområdet?
          </note>
          <note>
            Inom arbetarrörelsen har ni en helt annan tradition att knyta
            an till än det flummeri som de senaste årtiondena har fått dominera.
            Det fungerar inte. Det kommer ständigt nya uppgifter som visar
            hur problemen i svensk skola växer.
          </note>
          <note>
            Jag blev häromåret ganska chockad när jag såg att det program
            som Göran Persson inrättade och som kallas det individuella programmet
            hade växt till att bli det tredje största programmet. Detta program
            var tänkt att bli det minsta. Det inrättades för elever som inte
            har fått det stöd de behöver i grundskolan, som är skoltrötta
            och därför inte får läsa på ett vanligt program i gymnasieskolan.
          </note>
          <note>
            Sedan läste jag i Joakim Palmes Välfärdsbokslut att bara 16 %
            av dem som börjar på det individuella programmet går ut med slutbetyg.
            Först trodde jag att jag hade läst fel. Det var väl 16 % som hoppade
            av?
          </note>
          <note>
            Nej, 84 % lyckas inte eller hoppar av.
          </note>
          <note>
            Men glöm dessa siffror, mina vänner! I dag är det individuella
            programmet, som alltså skulle vara det minsta, det näst största
            programmet. Det har nu gått om naturvetarprogrammet i antal elever.
            Och det är inte längre 16 % som går ut med slutbetyg efter fyra
            år. Det är 13 %. Detta är en katastrof! Det här är bara ett av
            många exempel som visar att det behövs helt nya grepp i skolan.
          </note>
          <note>
            På alla dessa områden och på många fler har
          </note>
          <note>
            Folkpartiet nya inspirerande idéer, som jag tror att andra, inte
            minst socialdemokratin, skulle behöva ta till sig. När jag läste
            Ann-Christin Nykvists remissvar slog det mig att hennes hyllning
            till vad konkurrens och mångfald betyder för bra resultat också
            säger en hel del om betydelsen av en effektiv opposition.
          </note>
          <note>
            Vi ska se till att vi blir en så effektiv, kraftfull och inspirerande
            opposition att regeringspartiet hela tiden stimuleras till bättre
            insatser.
          </note>
          <note>
            (Applåder)
          </note>
          <note>
            Anf. 20 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Jag ska tacka Lars Leijonborg för hans anförande,
            även om jag inte vill påstå att jag känner mig direkt inspirerad.
            Och jag blir förskräckt när jag hör att han hoppas att Thomas
            Östros ska låta likadan. Så stark är inte regeringen.
          </note>
          <note>
            Däremot finns det anledning att fundera på vad
          </note>
          <note>
            Folkpartiets valframgång berodde på. Folkpartiet sade det som
            andra inte vågade säga, säger man.
          </note>
          <note>
            Vad sade Folkpartiet i valrörelsen som gjorde att var tredje
            moderatväljare blev folkpartist? Var det ett socialliberalt budskap,
            Lars Leijonborg, eller var det någonting annat som ni sände signaler
            om? Har ni inom Folkpartiet reflekterat över det?
          </note>
          <note>
            Jag tror nämligen att när ni blinkade lite med högerögat och
            sade att ni säger sådant som andra inte vågar säga - ställ lite
            krav på svenskkunskaper för dem som ska bli svenska medborgare
            - var det första gången i svensk politik som någon i en valrörelse
            började utnyttja den flyktingfientliga stämningen. Så tror jag
            att det var. Så småningom får vi väl se vad valanalysen utvisar.
          </note>
          <note>
            Jag tror inte att de som Leijonborg talar om - invandrarna i
            storstädernas förorter - kände sig attraherade av budskapet. Där
            har vi snarare ett utfall av valet som visar att socialdemokratin
            gick stärkt, mycket stärkt, ur valrörelsen. Och det stöd vi inte
            fick gick till Vänsterpartiet och Miljöpartiet.
          </note>
          <note>
            Reflektera ett ögonblick över, Leijonborg, varför det var de
            väljare som stod till höger som lockades av det budskap som Leijonborg
            tror är socialliberalt. Det skulle vara intressant att höra den
            analysen.
          </note>
          <note>
            (Applåder)
          </note>
          <note type="speaker">
            Anf. 21 LARS LEIJONBORG (fp) replik:
          </note>
          <note>
            Herr talman! När man framför en anklagelse bör man vara precis,
            och när man framför en grov anklagelse bör man vara extra precis.
            Jag måste begära av
          </note>
          <note>
            Göran Persson att han preciserar vad i det Folkpartiet sade i
            valrörelsen som skulle vara fientligt mot invandrare. Det är en
            sådan bisarr anklagelse att jag inte kan kommentera den.
          </note>
          <note>
            Göran Persson sade i valrörelsen: Jag har inget problem med språkkravet.
            Men nu är det främlingsfientligt. 80 % av svenska folket tycker
            att det är naturligt med språkkrav. Är 80 % av svenska folket
            främlingsfientliga? De flesta länder i världen har språkkrav för
            medborgarskap. Är de flesta länder i världen rasistiska? Detta
            är ju inte klokt.
          </note>
          <note>
            Vi har undersökt vår väljarkår. Vi har låtit Sifo göra en mätning
            om värderingarna i vår väljarkår jämfört med andra partier. Det
            kan jag säga direkt -
          </note>
          <note>
            och det gäller både Socialdemokraterna och Moderaterna - att
            i den mån ni har några invändningar mot våra väljares värderingar
            attackerar ni också era egna väljarkårer.
          </note>
          <note>
            I den mån det finns till exempel några som tycker att problemen
            med invandringen överväger framför fördelarna - vi har ju också
            några sådana - är de fler både hos Socialdemokraterna och Moderaterna.
            Här får ni vara enormt noga med det ni säger.
          </note>
          <note>
            Ni lyckades i de invandrartäta förorterna skrämma upp invandrarna
            med lögner om vårt förslag. Det är bland annat därför vi nu har
            så höga ambitioner när det gäller att verkligen få många fler
            medlemmar. Det är just de människorna som skulle behöva en ny
            politik.
          </note>
          <note>
            Notera att Göran Perssons replik innehöll attack men ingen som
            helst egen idé om hur detta jätteproblem i det svenska samhället,
            den växande segregationen, ska attackeras.
          </note>
          <note>
            (Applåder)
          </note>
          <note>
            Anf. 22 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Socialdemokraterna lyckades skrämma upp invandrarna,
            sade Lars Leijonborg. Det resulterade tydligen i att var tredje
            av Moderaternas väljare röstade på det socialliberala alternativet.
          </note>
          <note>
            Känns det inte lite haltande i analysen? Kommer vi inte närmare
            sanningen, Lars Leijonborg, om vi läser följande citat.
          </note>
          <note>
            "Vilka ska kontrollera om en individ har de korrekta kunskaperna?
            Språkpoliser? Risken för ett gravt godtycke är uppenbar. Det här
            minskar människornas chans att få stanna i Sverige. - - - Ett
            socialliberalt parti som folkpartiet borde veta bättre." Det är
            sagt av en ledamot av denna kammare, Birgitta Ohlsson, i
          </note>
          <note>
            Dagens Nyheter i början av augusti i år, efter ert utspel i Västervik.
          </note>
          <note>
            Jag söker inte sak i den här frågan. Men det fanns ett inslag
            i valrörelsen från Folkpartiets sida som var av slaget att det
            blinkade med högerögat och sade: Vi säger sådant som inte andra
            vågar säga. Jag tror att den signalen gick fram, Lars Leijonborg,
            men inte på det som Lars Leijonborg kanske avsåg. Jag hoppas inte
            det. Jag hoppas att Lars Leijonborg avsåg något annat.
          </note>
          <note>
            Som jag har lärt känna Folkpartiet är det någonting annat ni
            står för än det budskap som kom att dominera i valrörelsens debatter
            mellan människor, på gator och torg och på arbetsplatser. Det
            kanske byggde på ett missförstånd, men ni tog inte avstånd ifrån
            det.
          </note>
          <note>
            Invandrarna skrämdes inte. De visste vad den traditionen står
            för, att blinka med högerögat och säga:
          </note>
          <note>
            Vi säger sådant som andra inte vågar säga. De valde det alternativ
            som står för solidaritet, socialdemokratin. Vi har jättelika problem.
            De känner vi, och de ska vi lösa. Har ni goda förslag där är vi
            öppna för ett samarbete. Men inte genom att man blinkar med högerögat.
            Det ställer vi inte upp på.
          </note>
          <note>
            (Applåder)
          </note>
          <note type="speaker">
            Anf. 23 LARS LEIJONBORG (fp) replik:
          </note>
          <note>
            Herr talman! Det fanns ett inslag i valrörelsen som innebar en
            flört med invandrarfientliga stämningar. Det var Göran Perssons,
            Wanja Lundby-
          </note>
          <note>
            Wedins och andra ledande socialdemokraters attacker på vårt förslag
            om arbetskraftsinvandring. De formuleringarna - som låg mycket
            nära tankegången: Invandrarna kommer hit och tar våra jobb, svenskarna
            först - var obehagliga.
          </note>
          <note>
            Det fanns en period i valrörelsen då jag kände en svindlande
            oro för hur invandrardebatten höll på att utvecklas. Det var inte
            vårt fel. Man måste få säga sanningen. Man måste få säga det man
            tror på och lägga fram positiva förslag. Att andra - och där var
          </note>
          <note>
            Socialdemokraterna de som syndade - känner sig provocerade, inspirerade
            eller vad det nu var att inta orimliga ståndpunkter och argument
            kan inte vi ta ansvar för.
          </note>
          <note>
            Jag tyckte att det var obehagligt att höra Göran
          </note>
          <note>
            Persson attackera arbetskraftsinvandring och tanken att vi behöver
            fler invandrare i Sverige. Jag är också mycket kritisk till den
            flyktingpolitik ni för. Den präglas av en hårdhet som jag tycker
            är fjärran från humanistiska värderingar. Det är bara den gamla
            regeln att när man känner sig illa ute ska man gå till motattack
            som vi ser här i dag.
          </note>
          <note>
            Socialdemokraterna har misslyckats med integrationspolitiken.
            Det är en katastrof, som vi läste i rapporten efter valet. Flyktingarna
            hotar att bli en ny underklass i Sverige. Det är verkligheten.
            Vi har lagt fram förslag hur detta ska åtgärdas. Socialdemokraterna
            står fullständigt tomhänta. Det är verkligheten bakom retoriken.
          </note>
          <note>
            (Applåder)
          </note>
          <note type="speaker">
            Anf. 24 GUDRUN SCHYMAN (v) replik:
          </note>
          <note>
            Herr talman! Nej, jag tror inte att det är verkligheten bakom
            retoriken, Lars Leijonborg. Jag tror att verkligheten är den som
            vi känner allihop, nämligen att det är svårt med integration.
            Vi har många problem på vägen. Jag tror att vi gör väldigt klokt
            i att försöka indentifiera dem och se var de sitter i stället
            för att idka någon form av retorisk pajkastning mellan varandra.
          </note>
          <note>
            Integrationspolitiken i Sverige såsom den har utvecklats hittills
            är ett misslyckande. Jag tror inte att någon står upp och säger:
            Vi är stolta över hur det ser ut. Det tror faktiskt inte jag.
            Vi måste titta på: Vad är det som fattas? Jo, det är arbete. Det
            är språkkunskaper. Det är bostäder. Det är skolor som har tillräckligt
            med lärare med tillräckligt mycket kunskaper för att kunna möta
            de barn som behöver extra stöd och hjälp och som behöver hemspråksundervisning.
            Det är likadant med förskolan. Det är många saker som behöver
            göras.
          </note>
          <note>
            Det som skiljer oss åt när vi diskuterar detta är vart vi riktar
            kraven. Ska vi - du, jag och vi här -
          </note>
          <note>
            ställa krav på dem, eller är det på oss själva vi ska ställa
            kraven? Det är vad det handlar om, tycker jag och Vänstern. Det
            var det som var så upprörande i valrörelsen. Plötsligt från att
            ha varit en diskussion om hur vi ska ta gemensamt ansvar för det
            som är välfärd för alla blev det en diskussion om vilka krav som
            vi ska ställa på dem.
          </note>
          <note>
            Där hade ni ett avgörande inflytande på att vrida debatten. Det
            är inte att tala om sanningen, utan det är att lyfta på locket
            till en soptunna som är full av fördomar. Det gjorde att ni gick
            fram i valet.
          </note>
          <note>
            Jag vill också, Lars Leijonborg, tala om EMU och framtidsfrågor.
            Hur tänker sig Folkpartiet EMU-
          </note>
          <note>
            frågan? När ska vi ha folkomröstning? Hur tycker ni att det ska
            gå till? Hur ska vi undvika de risker som så många talar om? Vad
            har Folkpartiet för syn på detta?
          </note>
          <note type="speaker">
            Anf. 25 LARS LEIJONBORG (fp) replik:
          </note>
          <note>
            Herr talman! Det var en mycket bra inledning till
          </note>
          <note>
            Gudrun Schymans replik. Detta med integration är inte lätt. Det
            är väldigt viktigt att vi för en seriös debatt kring detta.
          </note>
          <note>
            Jag tror att ett huvudskäl till vår framgång inte var det faktum
            att vi lade fram de här förslagen - flera av dem har vi för övrigt
            lagt fram förut - utan det var de hysteriska reaktionerna. Människor
            kände att nu ska det läggas locket på - nu får man inte erkänna
            att det är ett problem att så många invandrare inte har arbete
            och att det är ett problem att många invandrares språkkunskaper
            brister.
          </note>
          <note>
            Gudrun Schyman frågar sedan: På vem ska man ställa kraven? Det
            är väl här vi börjar skilja oss åt.
          </note>
          <note>
            Vårt svar är naturligtvis: Både på samhället och på individerna.
          </note>
          <note>
            Varför ska man inte ställa krav på invandrare när man ställer
            krav på svenskar? Det är klart att vi alla som medborgare och
            som människor som lever i detta land har vissa skyldigheter. Varför
            ska man inte uttala att den som tänker leva resten av livet i
            Sverige gör bra i att lära sig svenska så bra som möjligt. Det
            är väl inget märkvärdigt.
          </note>
          <note>
            Som jag sade förut tycker 80 % av svenska folket att detta är
            mycket naturligt. Det var det faktum att
          </note>
          <note>
            Gudrun Schyman och andra så att säga förnekade behovet av att
            föra den diskussionen som så många människor reagerade mot.
          </note>
          <note>
            Den stora skillnaden mellan mig och mina motdebattörer är att
            jag har förslag. Var är era förslag? Ni säger ju att det har misslyckats.
            Då måste vi göra någonting annorlunda, men ni vill bara fortsätta
            i gamla hjulspår. Var är alltså era förslag?
          </note>
          <note type="speaker">
            Anf. 26 GUDRUN SCHYMAN (v) replik:
          </note>
          <note>
            Herr talman! Det är faktiskt inte så att vi inte har förslag.
            Vi har förslag, men utifrån hur vi definierar problemet: arbete,
            bostäder, språkundervisning och tillräckligt med lärare i skolan
            och i förskolan. Där har vi naturligtvis förslag om att det ska
            bli bättre, om att vi ska sätta i gång med detta.
          </note>
          <note>
            En del av de förslag som Folkpartiet nu har presenterat har Moderaterna
            för övrigt presenterat ännu tidigare. Men då blev de nedröstade,
            bland annat av
          </note>
          <note>
            Folkpartiet och Vänstern. Då var vi överens om att det där skulle
            vi inte ha. Sedan kom ni tillbaka med de förslagen i lite putsad
            tappning och har också fått gehör för dem.
          </note>
          <note>
            De förslag som vi har riktar inte in oss på människors ursprung
            och bakgrund utan på människors sociala situation. Det är att
            säga att människor är lika mycket värda och har rätt att ställa
            samma krav på samhället, på oss. Visst ska vi ställa krav på oss
            själva, men det ska inte vara någon skillnad på de krav som vi
            ställer på oss själva och de krav som vi ställer på människor
            som har ett annat ursprung. Det är ju det vi säger.
          </note>
          <note>
            Människor har lika mycket värde och har rätt att ställa samma
            krav. Är det brister i utbildningen, i undervisningen, i boendet
            eller i arbetet ska vi hjälpas åt med att klara av detta - men
            inte utifrån varifrån människor kommer utan utifrån den sociala
            situation som råder. Där skiljer vi oss åt.
          </note>
          <note>
            Ni fick hurrarop från många främlingsfientliga partier, bland
            annat i de nordiska länderna. Varför tror Lars Leijonborg att
            ni fick det? Varför tror Lars
          </note>
          <note>
            Leijonborg att ni fick så rysligt lite stöd från invandrare i
            valet? Varför tror ni att Sverigedemokraterna tyckte att det ni
            lade fram var bra? Jo, ni rörde vid möjligheten att "vi säger
            någon form av sanning som de andra inte vågar". Det är helt fel,
            men det är en retorik som de främlingsfientliga partierna alltid
            använder i hela Europa.
          </note>
          <note>
            (Applåder)
          </note>
          <note type="speaker">
            Anf. 27 LARS LEIJONBORG (fp) replik:
          </note>
          <note>
            Herr talman! Det var ett antal felaktiga påståenden. Vi fick
            naturligtvis inte stöd och hurrarop från främlingsfientliga partier.
            De partierna vet mycket väl att vi är Sveriges mest antirasistiska
            parti och att vi har gått, och går, i spetsen för kampen mot de
            strömningar som de representerar.
          </note>
          <note>
            Självklart har alla människor lika värde. Det är ju
          </note>
          <note>
            Vänsterns politik som förnekar dem det människovärdet. Vi är
            överens om fler jobb, säger Gudrun
          </note>
          <note>
            Schyman. Nej, det är vi inte. Ni slår ju vakt om bidragspolitiken.
            Det enda förslag som Gudrun Schyman hade här förut var att lönerna
            skulle höjas ytterligare för låginkomsttagare. Ja, det är jättebra.
            Jag ser gärna att människor har en löneutveckling. Men ju fler
            låglönejobb som slås ut, desto svårare kommer det att bli för
            de nytillträdande på arbetsmarknaden att hitta jobb. Det är en
            sådan där svår och viktig debatt som Gudrun Schyman talade om
            att vi behöver men ni hindrar alltid den genom era populistiska
            uttalanden.
          </note>
          <note>
            Vi har tagit upp de här frågorna och verkligen satt dem i centrum.
            Det är vi stolta över. Nu förväntar vi oss att andra - i den mån
            ni inte tycker att våra konkreta förslag är bra - kommer med motförslag.
            Låt höra! Hittills har vi inte hört någonting på det området.
          </note>
          <note>
            (Applåder)
          </note>
          <note type="speaker">
            Anf. 28 ALF SVENSSON (kd):
          </note>
          <note>
            Herr talman! Jag tog tåget hem från stan en vanlig kväll. Ingenting
            hände. Men en annan berättelse är också möjlig.
          </note>
          <note>
            Så inleder Maria Wendt Höjer den avhandling på vilken hon i fredags
            disputerade vid statsvetenskapliga institutionen på Stockholms
            universitet.
          </note>
          <note>
            "I tågvagnen sitter jag", skriver hon, "och en man och en kvinna.
            Klockan närmar sig midnatt. Det är vardagskväll och få människor
            är i rörelse. Kvinnan går av första gången tåget stannar. Omedelbart
            blir jag medveten om mannen, om att det bara är vi två kvar i
            vagnen."
          </note>
          <note>
            Hon ska till slutstationen och hoppas nu innerligt att han ska
            gå av innan de kommer så långt. "Tåget bromsar in, dörrarna öppnas
            med en smäll. Mannen sitter kvar. Han tänker alltså åka till slutstationen.
          </note>
          <note>
            Min kropp förvandlas till en hård spänd muskel.
          </note>
          <note>
            Långsamt drivs pulsen upp. Slutstationen ligger öde så här dags
            och jag vet hur gången mellan stationen och parkeringen ser ut.
            Den är lång, smal och mörk och dessutom passerar den under en
            bro."
          </note>
          <note>
            Framme, och hon låtsas fixa med väskan för att han ska komma
            av först. "Jag går 20 meter bakom mannen. Jag sätter ner fötterna
            försiktigt för att inte ljudet av mina fotsteg mot perrongen ska
            göra honom uppmärksam på mig. Fortfarande finns chansen att han
            ska svänga åt vänster mot sjukhuset, där jag kommer att ta åt
            höger mot parkeringsplatsen. Han kliver av rulltrappan och svänger
            - åt vänster. För en sekund är lättnaden så stark att jag känner
            en lätt yrsel. Då hör jag steg bakom mig, vänder mig häftigt om.
            En ung man, nästan en pojke, kommer släntrande bakom mig. Han
            måste ha suttit i en annan vagn och jag har inte sett honom förut.
            Jag börjar gå fortare trots att jag vet att jag inte borde, att
            denna blottade rädsla bara gör mig än mer sårbar."
          </note>
          <note>
            Utåt sett hände det ingenting, men inombords var
          </note>
          <note>
            Maria Wendt Höjer fylld av skräck denna sena men i övrigt vanliga
            vardagskväll. Det jag citerat är upptakten till hennes avhandling.
            Rädslans politik heter den.
          </note>
          <note>
            Även om rädslan ofta visar sig vara obefogad inträffar dagligdags
            grymheter riktade mot kvinnor som gör rädslan i hög grad begriplig
            och motiverad.
          </note>
          <note>
            "Kvinnor är rädda i egenskap av sin könstillhörighet, av att
            de som kvinnor riskerar att utsättas för mäns sexuella våldshandlingar",
            skriver Wendt Höjer.
          </note>
          <note>
            Avhandlingen visar hur vi politiker - liksom för övrigt ledande
            jurister - genom åren har haft förtvivlat svårt för att ta till
            oss detta i lagstiftningsarbetet och i rättstillämpningen. Till
            och med när regering och riksdag 1997, efter flera års tvekan,
            införde brottet mot kvinnofrid blev det underordnat ett könsneutralt
            fridsbrott. Endast problem som kan omformuleras från att vara
            kvinnors till att vara hela samhällets blir legitima, skriver
            Wendt Höjer.
          </note>
          <note>
            Är det så måste vi politiker tänka om. Då fungerar inte demokratin
            tillfredsställande för halva vår befolkning.
          </note>
          <note>
            Kristdemokraterna har motsatt sig de nedskärningar som skett
            inom rättsväsendet under senare år. I
          </note>
          <note>
            vår budgetmotion anslår vi 1,7 miljarder mer än regeringen under
            den kommande tvåårsperioden: flera poliser, förstärkt närpolisverksamhet
            etc.
          </note>
          <note>
            Det Wendt Höjer så målande beskriver är inget storstadsproblem.
            Min familj och jag bor i det lilla
          </note>
          <note>
            Gränna. Där avfolkas polisstationen, och folk känner rädsla och
            ängslan. Och så är det dessvärre på många, många håll. Jag behöver
            inte här i kammaren redovisa för någon, tror jag, att tilltron
            till det svenska rättssamhället börjar vackla.
          </note>
          <note>
            Men det räcket inte med 19 000 poliser. Vi kan självfallet inte
            fortsätta att se mäns våld mot kvinnor som nära nog något slags
            naturkraft som man måste bygga skyddsrum omkring för att klara
            sig undan.
          </note>
          <note>
            Jovisst, ibland är det tyvärr nödvändigt att ge de drabbade en
            ny identitet och hemlig bostad. Men i grunden måtte vi väl tycka
            att det är fel att det är de drabbades, och inte våldsverkarnas,
            frihet som ska beskäras. Det gäller inte minst för det upprepade
            våld som sker inom hemmens väggar. Dessa förövare bör, har vi
            föreslagit, förses med elektronisk fotboja. Nej då, förövarna
            ska inte lämnas i sticket. Kriminalvården ska ge meningsfull rehabilitering,
            men det räcker inte. Det är attityder och värderingar som måste
            ändras. Och detta klarar samhället aldrig om inte föräldrar och
            skolor gör gemensam sak.
          </note>
          <note>
            Det behöver, herr talman, utgå vad man skulle kunna säga ett
            påbud till varenda kommun att den viktigaste arbetsmiljö man har
            inom sina kommungränser är skolorna. Det ordas ju åtskilligt om
            arbetsmiljöernas betydelse för hälsotalen. Jag är övertygad om
            att hemmens och skolornas miljöer i stort sett är avgörande för
            vårt samhälles mentala hälsotillstånd, avgörande för möjligheten
            att skapa respekt för varje individ, för möjligheten att tränga
            tillbaka förakt för svaghet och tränga tillbaka våld mot kvinnor.
          </note>
          <note>
            Inte en enda flicka eller pojke ska behöva höra könsord ropade
            efter sig på skolgårdar eller i korridorer. I medierna har en
            del förfärliga fysiska mobbningsfall refererats. Och jag är säker
            på att vi alla känt vrede. Men med ett grovt och kränkande språk
            mobbas massor av elever dag ut och dag in, och ingenting händer!
            Jo, det händer att ordet tar sig makt över tanken i en del sinnen.
            Och mellan tanke och gärning är det långt ifrån alltid någon nämnvärt
            hög tröskel.
          </note>
          <note>
            Herr talman! Det var rubriken i doktorsavhandlingen, Rädslans
            politik, som fångade mig och fick mig att börja läsa den. Ingen
            av oss vet hur många flickor och pojkar som denna morgon den 6
            november, Gustav Adolfsdagen, traskat eller smugit med hjärtat
            i halsgropen till sina skolor. Men vi vet att det är många tusen.
            Det är den stora ynkedomen, den största arbetsmiljöskandalen,
            alla kategorier, att det ägnas så liten uppmärksamhet åt att skaffa
            fram och garantera elever och lärare en värdig vardag.
          </note>
          <note>
            Herr talman! Rädslans politik - jag har mött den, och det tror
            jag att ni har gjort alla i många sammanhang, inte bara bland
            barn utan faktiskt också bland våra äldre. Häromdagen larmade
            Socialstyrelsen om att många särskilda boenden inte hade någon
            läkare anknuten till boendet. Kära nån! På våra särskilda boenden,
            där våra äldre placeras efter att de förklarats medicinskt färdigbehandlade,
            är 40 % av arbetskraften outbildad. Det är på sjukhusen en läkare
            går rond, inte bland våra äldre som ofta kan vara sjukare när
            de skickas från lasarettet än vad de var när de togs in där. Rädslans
            politik frodas där ensamhet härskar och där de som kan svara på
            de svåra frågorna aldrig, eller så gott som aldrig, dyker upp
            och där personalen inte hinner.
          </note>
          <note>
            Det må verka patetiskt, men jag har lovat mig själv att så länge
            jag finns kvar i politiken ska jag i tid och otid stryka under
            vad jag anser vara en måhända omedveten men förfärande diskriminering,
            nämligen diskrimineringen av våra äldre.
          </note>
          <note>
            Herr talman! Före valet var regeringens och även
          </note>
          <note>
            Konjunkturinstitutets syn på den ekonomiska konjunkturen onekligen
            ljusare än vad den är i dag. Nu efter valet kommer en tid då man
            utan politiska risker kan ta fram dystrare - och tyvärr mer realistiska
            -
          </note>
          <note>
            prognoser för tillväxt och sysselsättning. Regeringen måtte väl
            höra hur det gnisslar efter allt grus som man slängt in i maskineriet?
          </note>
          <note>
            Regeringen avser att arbeta för en tillväxtpolitik med tydlig
            inriktning på utbildning av hög kvalitet, ökad konkurrens och
            goda villkor för företagen står det att läsa på första sidan i
            finansplanen. Ja, det är en god ambition att regeringen avser,
            men regeringen har ju avsett i åtta år.
          </note>
          <note>
            Sverige behöver konkreta insatser för tillväxt och det nu. Helst
            skulle vi behöva det retroaktivt, men det går ju inte. Skolan,
            sjukvården, äldreomsorgen ropar efter resurser.
          </note>
          <note>
            Varenda en av oss vet att de så kallade ohälsotalen måste ned
            om våra budgetar ska hålla. Om inte ohälsokostnaderna minskar
            rejält kommer det att saknas resurser till ytterligt angelägna
            och livsnödvändiga verksamheter. Riksförsäkringsverket räknar
            med ökande sjukskrivningskostnader, inte minskande.
          </note>
          <note>
            Göran Persson har bytt minister, och simsalabim ska förtidspensioneringar,
            kort- och långtidssjukskrivningar framstå som ett nytt problem.
            Ministern ska sätta sig in i frågan, får vi veta - som om regeringen
            efter en ombildning ska lura oss att tro att man kan börja på
            ny kula, som om åratals försummelser kan avskrivas för att regeringen
            fått en del nya ministernamn.
          </note>
          <note>
            Om regeringen biter sig fast i föreställningen att det är dåliga
            arbetsmiljöer som i stort sett är den enda anledningen till de
            svenska höga ohälsotalen kommer regeringen att hugga i sten. Jag
            tror att bristen på tid, tid för våra barn, tid för varandra,
            tid för oss själva, är en av de stora orsakerna till den så utbredda
            ohälsan.
          </note>
          <note>
            Herr talman! Nu när inte enbart en rad konsultbolag inom IT utan
            även flaggskepp som Ericsson,
          </note>
          <note>
            ABB och rader av bolag inom finanssektorn är nära att gå över
            styr är det hög tid - snarare fem över tolv än fem i tolv - att
            göra något för att ingjuta framtidstro och mod i de små- och medelstora
            företagen, som måste komma i åtskilliga av de gamla giganternas
            ställe. Sverige är mig veterligt det enda land i världen som beskattar
            förluster. När riksdagen - tack vare att också insiktsfulla vänsterpartister
            drivit på - tvingat fram ett medel för att vrida om näsan på Pomperipossa,
            så ojar sig finansministern som om den var hin snåle själv som
            drabbats.
          </note>
          <note>
            Herr talman! Det krävs avsevärda förbättringar för att företagen
            ska bli flera och växa sig starka i Sverige. Här i vårt land är
            ju småföretagen diskriminerade.
          </note>
          <note>
            Svenska småföretag har inte mindre än 10 000
          </note>
          <note>
            regler att rätta sig efter. Enligt OECD finns det inget medlemsland
            som har ett lika kostsamt regelsystem för denna kategori företag
            som Sverige har. Vid en vinst motsvarande 50 000 euro betalar
            den svenske företagaren 50 % i skatter och avgifter. Genomsnittet
            i våra konkurrentländer är 40 %. I Storbritannien betalar företagaren
            bara drygt 20 % av vinsten i skatter och avgifter. Belgien är
            det enda EU-land där skattebelastningen är större.
          </note>
          <note>
            Herr talman! Jag känner inte till bråkdelen av de regler som
            våra företagare har att rätta sig efter, men jag vågar ändå gissa
            att tusentals kunde avskaffas till båtnad naturligtvis inte enbart
            för företagen och deras ägare utan för hela samhället.
          </note>
          <note>
            Nyligen blev den så kallade 3:12-utredningen klar. 3:12-reglerna
            är mycket komplexa, och det är naturligtvis också därför som de
            har utretts. I princip går det ut på att förhindra att förvärvsinkomster
            i fåmansaktiebolag omvandlas till lägre beskattad kapitalinkomst.
            Reformeringen av 3:12-reglerna får inte stanna vid något slags
            fernissa utan den måste uppfylla syftet att skapa ett bättre företagsklimat
            för småföretagen.
          </note>
          <note>
            Här i kammaren kan vi tala om allt vi vill i hur många partiledardebatter
            som helst. Men om vi inte får fart på svenskt näringsliv - och
            då handlar det om att ge drägligare villkor för småföretagen -
            blir det bara en debatt bland debatter. Det här är naturligtvis
            regeringsmajoritetens ofrånkomliga ansvar.
          </note>
          <note>
            Herr talman! Många medborgare har det knapert.
          </note>
          <note>
            Många får inte den vård och omsorg som de har rätt till och förväntar
            sig. För deras skull och för andra gruppers skull är det nu hög
            tid att vi alla som sjunger småföretagarnas lov i alla de tonarter
            får uppleva att det gås från ord till handling.
          </note>
          <note>
            (Applåder)
          </note>
          <note type="speaker">
            Anf. 29 GUDRUN SCHYMAN (v) replik:
          </note>
          <note>
            Herr talman! Jag ska be att få gratulera Alf Svensson till att
            ha läst en avhandling. Jag hoppas att det inte blir den sista.
            Jag tänker nämligen rekommendera en till som heter Slagen dam
            och är skriven och producerad av Rikskvinnocentrum i Uppsala.
            Den visar på den utbredda rädsla som väldigt många av oss kvinnor
            känner i olika skeden i vårt liv och framför allt i vår vardag.
            Det är en rädsla som beskär oss vår frihet i livet. Det gäller
            alltifrån att man när man står i kö vid korvkiosken undrar hur
            det är med den som står bakom till den situation som Alf Svensson
            så målande beskrev och till den brutala övergrepp som inte sällan
            sker bakom hemmets stängda dörr.
          </note>
          <note>
            Vi behöver ha en stor debatt om det här och en stor folkbildning
            om dessa frågor för att vissa på sambandet mellan detta och andra
            typer av diskriminering av kvinnor i vardagen, inte minst på arbetsmarknaden.
            Då återkommer jag till detta med lönerna som jag tidigare hade
            en diskussion om. Ser Alf
          </note>
          <note>
            Svensson det som jag ser, nämligen att det finns ett samband
            mellan synen på kvinnor som mindre värda och det uttryck som det
            tar sig i form av våld och lönesättning när det gäller kvinnodominerade
            arbeten? Ser Alf Svensson sambandet, att det är ett yttryck för
            samma sak, nämligen diskriminering och synen på människor av kvinnligt
            kön som mindre värda?
          </note>
          <note type="speaker">
            Anf. 30 ALF SVENSSON (kd) replik:
          </note>
          <note>
            Herr talman! Jag vet inte om vi ska tävla om vem som har läst
            flest avhandlingar. Men jag var tacksam för att jag kunde ta till
            mig den avhandling som jag citerade ur. Jag ska absolut öppet
            och ärligt tillstå att det var hälsosamt för mig att läsa den.
            Jag har frågat en mängd kvinnor i både storstad och småstad och
            de tittar en djupt i ögonen och säger: Precis så känner vi det.
            Då är det klart att detta är ett problem som vi inte kan vifta
            bort utan som vi måste göra åtskilligt åt.
          </note>
          <note>
            Sedan kan jag i sammanhanget också erinra om att vi brukar berätta
            eller skryta över att vi har ett oerhört jämställt samhälle. Det
            borde tankemässigt och värdemässigt ha lett till att vi kommit
            mycket längre bort från den här typen av våldsmättade beteendemönster.
            Men det har det ju inte gjort. Också detta finns det anledning
            att fundera över.
          </note>
          <note>
            Jag tror att man ska vara aktsam inför att tillämpa aspekten
            att ju lägre lön, desto mindre respekt har man för en individ,
            för en grupp eller för könstillhörighet.
          </note>
          <note>
            Sedan är det naturligtvis en annan sak att det är i allra högsta
            grad förståeligt att kvinnor i låglönegrupper tycker att de har
            för låg lön. Det är den självklaraste sak i världen. Men jag tror
            ju inte att Gudrun
          </note>
          <note>
            Schyman har receptet för att komma till rätta med det.
          </note>
          <note>
            Jag hörde ju debatten här tidigare. Om det räckte med att önska
            produktivitetsökningar som gör löneökningar möjliga, då skulle
            vi säkert ha väldigt höga löner.
          </note>
          <note>
            Men det är mer komplicerat än så.
          </note>
          <note type="speaker">
            Anf. 31 GUDRUN SCHYMAN (v) replik:
          </note>
          <note>
            Herr talman! Jag menade allvar när jag gratulerade Alf Svensson
            till att ha läst denna avhandling. Och jag vill gärna att Alf
            Svensson läser också den som jag rekommenderade. Det vore nyttigt
            för fler att ta till sig den typen av kunskaper. Det finns en
            mycket stor och stark benägenhet att förneka detta, att inte våga
            se hur det är, eftersom det berör oss själva som människor och
            individer. Därför skjuter vi gärna ifrån oss det faktum att vi
            tillhör olika grupper i samhället.
          </note>
          <note>
            Jag som kvinna tillhör en grupp, Alf Svensson som man tillhör
            en annan grupp och det finns en konflikt mellan grupperna som
            ibland tar sig väldigt brutala uttryck. Det finns ett förtryck
            och en diskriminering.
          </note>
          <note>
            Jag hävdar att detta är samma mönster som går igen på arbetsmarknaden.
            Därför, Alf Svensson, är det viktigt att diskutera lönerna och
            att se vad det är som gör att vi fortfarande har så till den milda
            grad osakliga löneskillnader kvar i Sverige. Det finns mängder
            med statistik som visar på detta. Det spelar ingen roll om den
            är offentliga eller privata företag, utan dessa skillnader finns
            över hela linjen. Där kvinnorna dominerar där är lönerna lägre.
            Det grundar sig på en värdering när man fastställer lönen. Rör
            det sig om en människa som är mindre värd blir det lägre lön.
            Det är också kopplat till ansvaret för det obetalda arbetet som
            har att göra med hem, barn, familj och relationer.
          </note>
          <note>
            Vi måste våga se detta. Jag menar att Alf Svensson och jag har
            ett arbetsgivaransvar. Om vi kan bli överens om att det förekommer
            en diskriminerande lönesättning måste vi göra någonting åt det.
            Vi kan ju inte bara vara emot diskriminering när vi så att säga
            har råd. Det är ju inte en ekonomisk fråga, utan det är en fråga
            om värderingar.
          </note>
          <note>
            Det skulle glädja mig mycket om vi tillsammans kunde komma fram
            till att vi ska bryta den diskriminering av kvinnor som nu finns
            på arbetsmarknaden och att vi ska vara föregångare i vårt eget
            företag, i den offentliga sektorn.
          </note>
          <note type="speaker">
            Anf. 32 ALF SVENSSON (kd) replik:
          </note>
          <note>
            Herr talman! Man kan inte gärna säga att det inte är fråga om
            vi har råd eller inte, utan att det är fråga om värderingar. Man
            kan ha aldrig så goda värderingar i ett samhälle, men om man inte
            har råd kommer man inte särskilt långt.
          </note>
          <note>
            Sedan är det riktigt att i synnerhet Gudrun Schyman har ett arbetsgivaransvar
            eftersom hon ingår i riksdagens majoritet, och det är beklagligt
            att man monopoliserar den typ av arbetsgivaransvar som
          </note>
          <note>
            Gudrun Schyman är delaktig i. Det innebär att det är svårare
            att få upp lönerna för kvinnorna.
          </note>
          <note>
            Vi har ju den erfarenheten nu att där det finns flera arbetsgivare,
            exempelvis inom vården eller förskoleverksamheten, kan man få
            upp lönerna. Men där är ju Gudrun Schyman en av de ivrigaste att
            sätta en käpp i hjulet. Sedan tror jag inte att man enbart kan
            koppla rädslans politik till lönerna. I riksdagen har vi väl alla
            samma lön som riksdagsledamöter, men det är ju inte detsamma som
            att det bland kvinnor inte finns en rädsla av den typ som jag
            här nämnde utifrån en avhandling. Sedan skulle jag vilja säga
            att det inte enbart är kvinnor utan också barn, som jag nämnde,
            män och gamla som känner rädsla.
          </note>
          <note>
            Jag nämnde här i all hast Gränna, en liten idyllisk ort. I förrgår
            hade vi ett rån i Konsumbutiken i Gränna. Jag kan försäkra att
            det sprider ängslan i de vidaste kretsar. Men det finns ingen
            polis som tjänstgör i lilla Gränna vid ett sådant tillfälle, utan
            då ska man ringa till Jönköping. Det är klart att när de kommer
            ut därifrån är det inte lätt att fånga någon rånare. Ibland undrar
            jag om vi inte är helt kontraproduktiva när vi talar om rättssamhället.
            Därmed, herr talman, vill jag än en gång stryka under att det
            inte räcker med enbart poliser.
          </note>
          <note>
            (Applåder)
          </note>
          <note type="speaker">
            Anf. 33 PETER ERIKSSON (mp) replik:
          </note>
          <note>
            Herr talman! Alf Svensson, jag är intresserad av ohälsofrågorna.
            Det är ett av de verkligt stora samhällsproblemen i dag. Vi ser
            hur livskvaliteten för många människor sjunker på grund av att
            de inte mår bra, att de är sjukskrivna och far illa i samhället.
            Det är också ett samhällsekonomiskt gigantiskt problem som vi
            måste försöka komma till rätta med på olika sätt.
          </note>
          <note>
            Vi har tillsammans med Socialdemokraterna skrivit ett antal förslag
            som vi jobbar med nu för att försöka få ned ohälsotalen. Miljöpartiet
            har ytterligare förslag. Vi har idéer om något som vi kallar för
            friska pengar. Vi menar att kostnaderna för ohälsan ska staten
            ta, medan möjligheten att komma åt problemet och göra något åt
            det har landstinget i mycket större utsträckning. Man har en organisation
            och man har kunskaper om problemen när det gäller ohälsan som
            staten inte alls har tillgång till. Det gör att landstingen borde
            få mer incitament, tycker vi, för att göra någonting åt det här.
          </note>
          <note>
            Många andra pratar också om ohälsan, men jag hör väldigt få förslag
            egentligen för att komma åt problemen, att göra någonting åt dem.
            Alf Svensson pratar här om att tiden kanske är ett av de stora
            problemen. Det håller jag med om, men vad jag förstår är
          </note>
          <note>
            Alf Svensson motståndare till en arbetstidsförkortning till exempel.
            Kanske är ni med på att genomdriva det förslag som vi nu har kommit
            överens med
          </note>
          <note>
            Socialdemokraterna om, att förlänga föräldraförsäkringen. Men
            har ni några andra konkreta förslag på hur vi ska minska ohälsan,
            hur vi ska få ned kostnaderna och öka livskvaliteten tycker jag
            att det vore utmärkt och spännande att få höra om det.
          </note>
          <note type="speaker">
            Anf. 34 ALF SVENSSON (kd) replik:
          </note>
          <note>
            Herr talman! Tala inte med mig om ohälsan, höll jag på att säga,
            för är det någonting som jag har upplevt så är det kvalificerade
            och ansvarsfulla och mindre ansvarsfulla politikers enorma attack
            när jag råkade säga att det finns en del som överutnyttjar eller
            fuskar. Det var väldigt vad det gick varmt då, och det vet ni
            ju allihop som sitter här. Kom inte och säg någonting annat! Hur
            stort fusket är vet jag inte - det vet ingen av oss - men jag
            vet att det förekommer.
          </note>
          <note>
            Det är nonsens att försöka plocka poäng, som en del av er gjorde
            här både i opposition och i regering. Det var någon som inte ville
            säga att det var fusk, utan dåvarande ministern sade att det kanske
            sliras på lamellerna - vad det nu är för något i det här sammanhanget.
          </note>
          <note>
            Vi har föreslagit en rehabiliteringsförsäkring, den som finns
            framarbetad. Den kostar ett antal miljarder.
          </note>
          <note>
            Den har vi täckt in i flera omgångar i vår budget, och det trodde
            jag faktiskt att Eriksson var underkunnig om. Den tror vi är nödvändig.
          </note>
          <note>
            När det sedan gäller tiden håller jag fast vid att vi ska överlåta
            till föräldrarna - Peter Eriksson var ju inne på det - att välja.
            Det är ju det vi inte gör. Vi dikterar småbarnsföräldrarna när
            det gäller att satsa resurser på den grupp som har barnomsorg
            och som är särskilt utsatt tidsmässigt. Där är ni med om ett diktat.
            Ni vågar ju inte låta föräldrarna välja. Så mycket frihet har
            vi inte. Och det finns ju en hel del borgerliga som inte heller
            vågar släppa till så mycket frihet, vilket för mig är fullständigt
            obegripligt.
          </note>
          <note>
            (Applåder)
          </note>
          <note type="speaker">
            Anf. 35 PETER ERIKSSON (mp) replik:
          </note>
          <note>
            Herr talman! Det var en intressant formulering att det är ett
            diktat att låta alla svenska föräldrar få möjlighet till en förlängd
            föräldraförsäkring. Det är en lite märklig inställning, tycker
            jag, till en politik som kommer att beröra alla barn, i motsats
            till det förslag som kd och Alf Svensson lägger fram, som kan
            beröra en del men inte alla när det gäller att faktiskt få mer
            tid i realiteten med sina föräldrar. Det tror jag är en stark
            poäng, en politik som gör att både barn och föräldrar kan må bättre
            i framtiden.
          </note>
          <note>
            Alf Svensson pratade också om rädslans politik.
          </note>
          <note>
            Det finns många aspekter på de frågorna. Man kan också tala om
            rädslan för det avvikande, för det som inte riktigt passar in
            i det normala, i det vanliga, i det som de flesta rör sig kring.
            Jag tycker att Alf Svensson och kd borde ta sig en rejäl funderare
            på om man inte skulle försöka modernisera partiet och driva en
            politik där man försöker vara med oss andra som försöker åstadkomma
            förändringar som gör att politiken blir mer lika för alla, att
            vi inte längre har en diskriminering gentemot homosexuella till
            exempel, i stället för att gräva i rädslans politik.
          </note>
          <note type="speaker">
            Anf. 36 ALF SVENSSON (kd) replik:
          </note>
          <note>
            Herr talman! Nu snurrar den gode Eriksson till det när han talar
            om en politik som blir mer lika för alla.
          </note>
          <note>
            Det är precis det vi står för, att också adopterade barn ska
            få uppleva en politik som är lika för alla, att de har rätt till
            både en mamma och en pappa. Det är barnperspektivet. Eriksson
            ser det hela från vuxenperspektivet. Vi kristdemokrater ser det
            som en självklarhet att se den här frågan i första hand utifrån
            barnperspektivet. Ska vi då tala om lika för alla måste också
            de adopterade barnen, som redan utifrån adoptionen är utsatta
            för en påfrestning, ha rätt till en mor och en far.
          </note>
          <note>
            Sedan kan det väl inte vara obekant att det system som vi för
            närvarande har för barnomsorg generellt sett är sådant att vill
            man få några pengar från Göran
          </note>
          <note>
            Persson, då ska kommunen acceptera Göran Perssons diktat. Sedan
            ska föräldern acceptera kommunens diktat. Det kan ju inte vara
            obekant att vi har haft folkomröstningar i det här landet, där
            en majoritet i
          </note>
          <note>
            Uppvidinge och en majoritet i Karlstad ville ha en annan tingens
            ordning. Det är väl demokrati att man får tycka det, vilja det
            och kräva det. Det ska bli väldigt intressant att höra hur miljöpartister,
            vänsterpartister och socialdemokrater möter folkliga krav i de
            kommuner där man fick folkomrösta, för det var ju åtta kommuner
            till där man ville men inte fick. Då tycker jag att man kan kalla
            detta för diktat.
          </note>
          <note>
            (Applåder)
          </note>
          <note type="speaker">
            Anf. 37 GUDRUN SCHYMAN (v):
          </note>
          <note>
            Herr talman! Det är kanske så att man skulle börja med en liten
            valutvärdering. Det verkar så. Då ska jag bara säga något utan
            att gå in på detaljer. Vi har naturligtvis tillsatt en valutvärderingsgrupp
            i Vänsterpartiet precis som alla andra partier har gjort.
          </note>
          <note>
            Jag måste säga att det är något att glädjas över att vi i Sverige
            har fått ett valresultat som så tydligt markerat att många människor
            i Sverige väljer solidaritet och trygghet genom gemensam finansiering
            i stället för det köp-och sälj-koncept som det borgerliga alternativet
            erbjöd. Det sticker ut lite om vi tittar på hur utvecklingen ser
            ut i de övriga europeiska länderna.
          </note>
          <note>
            Jag tycker att vi har anledning att fundera över vad det är som
            gör att vi fortfarande har den här majoriteten i Sverige. Jag
            tror att det beror mycket på att vi har en folkrörelsebaserad
            politik som än så länge har sina rötter ute bland människor och
            inte i en politisk elit som svävar i några högre sfärer med sina
            egna privilegiesystem. Då är det viktigt att vi håller kvar det
            synsättet och att vi arbetar för detta. Då är det naturligtvis
            viktigt att vi också ser oss om i våra egna hus så att det inte
            utvecklas privilegiesystem som skär i ögonen på många människor
            i form av fantasilöner och pensioner som de flesta med all rätt
            uppfattar som väldigt provocerande när de ser på sin egen vardag.
            Jag tror att det är viktigt att vi tänker på det.
          </note>
          <note>
            Jag tycker att vi har anledning att vara glada, åtminstone vi
            som tillhör den här rödgröna majoriteten, över att se att det
            finns ett sådan stabilt förtroende för att bygga solidaritet och
            att använda skattemedel för att göra detta. Vi har faktiskt gått
            till val på att inte lova skattesänkningar. Det är ganska anmärkningsvärt
            i den politiska atmosfär som nu finns - inte minst i
          </note>
          <note>
            Europa.
          </note>
          <note>
            Vänsterpartiet har gått tillbaka, det vet vi. Det innebär ju
            att man kommer lite senare upp i talarstolen.
          </note>
          <note>
            Det innebär att man har möjlighet att lyssna lite bättre på vad
            de andra säger och att reflektera lite. Det är några saker som
            har kommit upp i debatten som jag inte hann beröra tillräckligt
            i replikerna men som jag gärna vill ta upp.
          </note>
          <note>
            Jag vill gå tillbaka till den här diskussionen som vi hade, Lars
            Leijonborg, om integrationen. Lars
          </note>
          <note>
            Leijonborg sade någonting i debatten som jag ändå tycker är betecknande
            för hur man ser på det här. Lars
          </note>
          <note>
            Leijonborg sade att ju fler låglönejobb som slås ut desto svårare
            blir det för de nya som kommer att få jobb.
          </note>
          <note>
            Då vill jag koppla det till Folkpartiets förslag om arbetskraftsinvandring.
            Jag undrar: Vad är det som gör att det är så självklart att de
            som kommer hit ska ha låglönejobb? Vad är det som gör att om man
            inte har en massa låglönejobb innebär det att man motarbetar arbetskraftsinvandring?
            Är det så vi ska se på
          </note>
          <note>
            Folkpartiets förslag? Vi ska ha låglönejobb, och dessutom gärna
            med andra villkor än de som finns för andra som jobbar här. Det
            är just det jag tycker är så bekymrande med Folkpartiets politik.
            Ni ser på dem som kommer hit som att det är människor som ska
            ha låglönejobb och otrygga anställningar. Det är det vi har reagerat
            mot. Det är ett sätt att resonera som jag tycker är väldigt stötande.
          </note>
          <note>
            Den andra sak som Lars Leijonborg sade som upprörde mig var i
            diskussionen om hur man ska kunna forma sitt liv, att människor
            måste få frihet att forma sina liv. Lösningen på det problemet
            är att vi ska kunna köpa tjänster. Barnfamiljer ska till exempel
            kunna köpa tjänster; gå på restaurang eller något sådant. Då undrar
            jag: Vad är det för människor som
          </note>
          <note>
            Folkpartiet och Lars Leijonborg pratar om? Vilka lönegrupper
            är det man pratar om när man tror att det är genom att köpa tjänster
            som vi ska kunna få större frihet i våra liv?
          </note>
          <note>
            Det är den här diskussionen om pigor. Vem ska vara piga åt pigan
            då? Det är väl den här typen av låglönejobb som man tänker sig
            att det är invandrare som ska ha. Och så är det kvinnor. Det här
            är ett väldigt förlegat sätt att tänka. Där vi ser det här bli
            verklighet i en del länder ser vi ju just detta. Det blir en ökad
            segregation. Vi får ökade klyftor i samhället.
          </note>
          <note>
            Det vill inte vi ha.
          </note>
          <note>
            Sedan skulle jag vilja gå över till det som handlar om den kommande
            mandatperiodens stora politiska frågor. Jag tänker inte prata
            nu om ohälsan, miljöfrågorna och bostadsfrågorna, många aktuella
            frågor som vi har framför oss den kommande mandatperioden. Andra
            ledamöter från Vänsterpartiet kommer att göra det i den allmänpolitiska
            debatten. Jag vill ta upp frågan om EMU-anslutningen. Jag tror
            att vi är överens om att det är den absolut största och viktigaste
            politiska fråga som vi har att avhandla. Det här är avgörande
            för framtiden. Blir det ett ja så är vi där.
          </note>
          <note>
            Det går inte att backa från det.
          </note>
          <note>
            Jag tror att vi är många som har sagt att det är en stor och
            avgörande fråga. Då är det också viktigt hur man hanterar den.
            Vår uppfattning i Vänsterpartiet är att vi ska ha en folkomröstning
            och att det ska hinna gå ett år från det att vi fattar beslut
            om att vi ska ha en folkomröstning på det här och det här viset
            till dess att vi har själva folkomröstningen. Det ska finnas tid
            till en bred folkbildning omkring de här frågorna så att vi undviker
            en debatt liknande den som jag hade med Bo Lundgren här. Den var
            på en intellektuellt oacceptabel nivå.
          </note>
          <note>
            Det måste bli en diskussion som gör att många fler förstår att
            det inte bara är en fråga om huruvida vi har euro eller kronor
            i portmonnän. Det är inte bara en fråga om att vi ska kunna resa
            utan att behöva växla pengar. Det är inte bara en fråga om huruvida
            vi ska samarbeta eller inte med andra länder. Det är klart att
            vi ska göra det, både med de europeiska länderna och med länder
            i andra världsdelar. Det här är inte någon liten fråga.
          </note>
          <note>
            Det är inte heller bara en ekonomisk fråga, som en del gärna
            vill få det till. Det är ofta det som kommer upp i debatten. Det
            bekymrar mig, för det är inte bara en fråga om pengar. Det är
            inte ett ekonomiskt projekt, detta, utan det är ett politiskt
            projekt. Det handlar om att gå in i en politisk union, en form
            av federation eller statsbildning. Det handlar om att ha gemensam
            utrikes- och säkerhetspolitik, om att bygga upp en gemensam försvarskapacitet
            och om att ha en gemensam ekonomisk politik som ligger fast oavsett
            om man har olika förutsättningar i olika länder.
          </note>
          <note>
            Det innebär att kärnan i detta faktiskt handlar om demokrati.
            Är det så att vi självständigt ska kunna använda det redskap som
            heter pengar, ekonomisk politik, för att kunna förverkliga våra
            politiska mål?
          </note>
          <note>
            Eller ska vi lämna ifrån oss det verktyget till en centralbank
            som är gemensam för hela den politiska unionen så att vi inte
            längre själva har de verktyg som heter valuta, ränta och riksbank?
            Det är det som är själva kärnan. Det här måste bli klart. Det
            måste tydliggöras. Det måste finnas en folkbildning omkring detta.
          </note>
          <note>
            Det är angeläget att det här arbetet kommer i gång. Jag vet inte
            varför inte statsministern har kallat ihop oss partiledare för
            att vi ska kunna få den här diskussionen, och få beslutet framför
            allt. Många människor väntar naturligtvis ivrigt på att få sätta
            sig in i frågan och framför allt på att få vara med och besluta
            i frågan. Många har farhågor för att det inte ska finnas tillräckligt
            med tid att sätta sig in i det.
          </note>
          <note>
            Många har farhågor för att det ska bli en folkomröstning som
            inte tillgodoser både ja- och nej-sidan på ett rättvist sätt och
            så vidare. Vi har ju erfarenheter av att det inte har gått så
            bra till tidigare.
          </note>
          <note>
            Det här skulle jag vilja reda ut, och jag skulle väldigt gärna
            vilja höra från statsministern: När får vi ett möte så att vi
            kan klara ut det här? Kan vi inte få det kan vi väl passa på nu?
            Alla har väl lite tid kvar av sin talartid så att vi kan gå upp
            och säga hur vi tycker att vi ska ha det här. Mot slutet kanske
            vi kan komma till klarhet i den här frågan. Vi kanske skulle använda
            det här som ett forum för att fatta beslut också i sådana viktiga
            frågor.
          </note>
          <note>
            Min fråga är till statsministern, men naturligtvis vill jag också
            höra andras syn på detta.
          </note>
          <note>
            Anf. 38 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det är berättigade frågor som Gudrun Schyman ställer.
            Jag kommer att besvara dem i mitt huvudanförande, där jag ska
            ägna en större del av tiden åt just EMU-frågan.
          </note>
          <note type="speaker">
            Anf. 39 MAUD OLOFSSON (c):
          </note>
          <note>
            Herr talman! Årets val innebar en valframgång för
          </note>
          <note>
            Centerpartiet. Även om den var liten var det en mycket efterlängtad
            valframgång, vill jag lova.
          </note>
          <note>
            Statsministern har hävdat att årets val var ett ideologiskt val.
            Jag håller med honom. Alternativen i svensk politik blev tydligare
            än på länge, och de är tydliga också här i riksdagen.
          </note>
          <note>
            Det är ingen slump att den sociala och regionala klyvningen av
            vårt land bara tilltar. Det är ingen slump att mer än 800 000
            människor är sjukskrivna eller har förtidspension i dag. Det är
            heller ingen slump att löneskillnaderna mellan kvinnor och män
            har ökat med 1 000 kr de senaste fem åren. Det är ingen slump
            att företagarna står på Drottninggatan hela veckan för att protestera
            mot krånglet och byråkratin för småföretagen. Och det är ingen
            slump att nästan varannan kommun tappar invånare.
          </note>
          <note>
            Herr talman! Det är ingen slump. Det är ett systemfel vi ser.
            Det är den naturliga följden av ett samhälle där alltmer makt
            och alltfler beslut koncentrerats till allt färre människor, allt
            längre bort. Och det saknas inte exempel på hur systemen ständigt
            sätts framför de människor som de är tänkta att hjälpa.
          </note>
          <note>
            Ta de sjuksköterskor vi såg på TV i går. De har bra utbildning,
            lång erfarenhet och kunskaper som skulle komma till nytta i sjuksköterskebristens
            Sverige. Men de får inte använda sin utbildning. De får inte använda
            sina kunskaper här. De får inte bidra, därför att byråkratin sätter
            käppar i hjulet. Man dömer människor till arbetslöshet och beroende
            av socialbidrag i stället för att ta vara på kunskap och kompetens.
          </note>
          <note>
            Statsministern tar valresultatet till intäkt för att fortsätta
            på den inslagna vägen. Jag måste säga att det är ett löfte som
            förskräcker. Om socialdemokratisk politik fört oss dit vi är nu,
            hur ska då mer av samma sort kunna lösa problemen?
          </note>
          <note>
            Särskilt svårt att se på detta är det kanske för en centerpartist.
            För i Centerpartiet lever minnet av hur
          </note>
          <note>
            Bondeförbundet och Socialdemokraterna en gång i tiden slogs på
            samma sida. Vi slogs mot samma överhet, samma översitteri och
            samma förmynderi. Vi slogs för de enskilda människorna mot dem
            som hade makten över bönderna och arbetarna.
          </note>
          <note>
            Men i dag, när de gamla patronerna och direktörerna är borta,
            har Socialdemokraterna tagit deras plats. Man har satt sig i de
            nedsuttna skinnfåtöljerna.
          </note>
          <note>
            Precis som en gång i tiden den förhatlige bruksägaren satt där.
            Man har själv blivit den nya överheten.
          </note>
          <note>
            Även om man inte ska dra liknelsen för långt spelar det ingen
            roll för vad det kallas - om det är auktoritär, frihetlig eller
            demokratisk socialism. Socialism är och förblir socialism - inte
            först och främst för hur den utövas, utan för hur den påverkar
            människor och griper in i människors vardag.
          </note>
          <note>
            Det är också därför regeringen inte känner några gränser när
            det gäller att reglera livet för människor in i minsta detalj.
            Det är därför som statsministern närmast personligen har lovat
            att köpa böcker till landets skolbibliotek. För vem skulle kunna
            anförtro en lokal politiker att göra något sådant? Det är därför
            man har lagstiftat om maxtaxa för barn, maxtaxa för äldre, förbud
            mot skattehöjning, förbud mot skattesänkning, förbud mot försäljning
            av hyreshus, förbud mot entreprenörer i vården. För tänk, bara
            tänk, på hur det skulle kunna bli om människorna själva lokalt
            skulle besluta om sådant.
          </note>
          <note>
            Herr talman! Storskalighetens allra största misslyckande är kanske
            ohälsan och sjukskrivningarna. I
          </note>
          <note>
            flera år har vi varnat för följderna om inte någonting görs.
            Vi har varnat för att statsfinanserna hotas. Men vi har också
            beskrivit de mänskliga kostnaderna.
          </note>
          <note>
            Men vi har faktiskt talat för döva öron. Inte förrän sjukskrivningarna
            blev en valfråga reagerade regeringen. Inte förrän maktinnehavet
            var hotat kom några förslag på DN Debatt. Och nu, när valet är
            vunnet, väntar vi naturligtvis med spänning på de konkreta åtgärderna
            och de tydliga propositionerna.
          </note>
          <note>
            För det är inte förslagen som har saknats, som
          </note>
          <note>
            Peter Eriksson menade. Det är den politiska viljan som har saknats.
            För Centerpartiet och många andra har lagt fram förslag - tidigare
            år och i år igen - om vårdgaranti, finansiell samordning, rehabiliteringsgaranti,
            tvåläkarintyg, ökade kontroller, individuella planer, utbildning
            i försäkringsmedicin, hjälpmedelsgaranti och mycket mer.
          </note>
          <note>
            Nu har vi i och för sig sett vad löftena handlade om. Vi ska
            få en ny myndighet, lovar regeringen -
          </note>
          <note>
            ytterligare en myndighet som kartlägger hälsan och sjukskrivningarna
            och som ska beskriva redan kända fakta! Är det någon här i kammaren
            eller bland svenska folket som tror att vi kommer att bli friskare
            av att vi får ännu en myndighet som tar fram nya fakta?
          </note>
          <note>
            Nej, det är människors upplevelse av maktlöshet och anonymitet
            inför de stora systemen som gör människor sjuka i dag. Vi ser
            det kanske mest i offentlig sektor, som inte alls är någon mönsterarbetsgivare
            utan tvärtom dras med de största problemen.
          </note>
          <note>
            Vi ser hur kvinnor drabbas värst, genom dåliga arbetsmiljöer
            och otydlig ledning men också genom dubbelarbete.
          </note>
          <note>
            Herr talman! Upplevelsen av otillräcklighet och stress i vardagen,
            inte bara på jobbet, spelar en stor roll för ohälsan. Det är så
            mycket som ska gå ihop: Vi ska jobba, vi ska städa, vi ska hämta
            och lämna barn på dagis, vi ska skjutsa till idrottsklubben, vi
            ska umgås med vänner, laga mat. Det är inte märkligt om det brister
            för väldigt många.
          </note>
          <note>
            Därför är det en nyckelfråga att se till att familjerna kan få
            mer tid med barnen särskilt när de är små.
          </note>
          <note>
            Därför måste papporna ta ett större ansvar för barnens uppväxt.
            Och därför måste småbarnsfamiljerna få en bättre ekonomisk situation
            och större valfrihet.
          </note>
          <note>
            Hälsa och livsmiljö hänger också ihop. Och därför måste miljöfrågorna
            också handla om miljön i vardagen, om buller, stress och vårt
            behov av utrymme och gröna rum i våra livsmiljöer. Forskningen
            visar tydligt och entydigt att just närheten till de gröna rummen
            är viktig för hälsan.
          </note>
          <note>
            Stressen förvärras när man inte har kontroll över sin egen tillvaro
            - när man i många familjer måste vända på varje krona för att
            få vardagen att gå ihop.
          </note>
          <note>
            Därför behövs en väg bort från beroendet av bidrag och offentlig
            välvilja. Att kunna försörja sig själv och kunna klara sig på
            sin lön ger självkänsla. Det är inte bara statsråd som vill klara
            sig på sin lön och bestämma hur man vill använda sina pengar.
            Låt det också gälla folk med vanliga inkomster.
          </note>
          <note>
            Det är därför jag och Centerpartiet så envist drivit frågan om
            sänkta skatter för dem som behöver det bäst och inte bara för
            dem som ropar högst. Det är därför vi lagt konkreta förslag som
            skulle sänka skatten med 600 kr i månaden för många lärare, sjuksköterskor,
            affärsbiträden, chaufförer och många, många andra.
          </note>
          <note>
            Det ger bättre jämställdhet, för när man sänker skatten för dem
            med vanliga inkomster, så sänker man den också mest för kvinnor.
            Och det förbättrar för de äldre som arbetat ihop till sina pensioner,
            men som ofta, på ålderns höst har lite kvar att leva på. Här finns
            alla kvinnor som jobbat deltid, som har haft låg lön och slitit
            hela sitt liv men i dag inte kan gå till tandläkaren, köpa sina
            glasögon därför att pensionen inte räcker.
          </note>
          <note>
            Och min fråga till Socialdemokraterna är: Varför är det så svårt
            att sänka skatter så att fler kan leva på sin lön? Varför är det
            så svårt att få ett resultat som innebär att fler kan leva på
            sin lön och lätta bördan för dem som har minst, inte bara för
            dem som tjänar bäst?
          </note>
          <note>
            Den ekonomiska friheten är naturligtvis viktig.
          </note>
          <note>
            Men minst lika viktig är valfriheten i vardagen: självbestämmandet,
            vardagsmakten, rätten att välja omsorg åt sina barn, möjligheten
            att överklaga och kunna få rätt mot myndigheters beslut.
          </note>
          <note>
            Att kräva valfrihet i skola, vård och omsorg är en fråga om lokalt
            självbestämmande: att slå vakt om möjligheten att lokalt driva
            en förskola, att ha inflytande i äldreboendet där mamma bor och
            att tillsammans med sina arbetskamrater kunna driva en skola.
          </note>
          <note>
            Det handlar ju om att vi som människor vill vara med och påverka
            och engagera oss. I vardagen kring våra barn och i vården av sina
            anhöriga är det viktigt att vara med och påverka. Tänk så många
            fantastiska insatser som görs av människor varje dag och hur många
            fler som står i kö för att få vara med och påverka.
          </note>
          <note>
            För att ett verkligt lokalt självbestämmande ska bli möjligt
            måste också makten finnas lokalt och nära människorna. Det är
            därför som Centerpartiet kämpar för det kommunala självstyret.
          </note>
          <note>
            Låt mig ta strandskyddet som ett exempel. Där har riksdag och
            regering beslutat om hårda restriktioner som säkert är lämpliga
            i Stockholm där stränderna är utsatta för mycket hårt tryck från
            många men som blir fullständigt absurda i Arjeplog när vi vet
            att man där har minst tre sjöar per invånare.
          </note>
          <note>
            Varför ska det vara så omöjligt att låta de lokalt förtroendevalda
            fatta sådana beslut? Varför ska de behöva stå med mössan i hand
            och begära undantag hos statliga byråkrater när vi vet så väl
            var kunskapen och den verkliga omsorgen om den egna hembygden
            finns?
          </note>
          <note>
            Strävan efter självbestämmande och viljan att vara sin egen är
            drivkraften bakom många företagare. De är många de som drivits
            av viljan att förverkliga en idé, en tanke eller en dröm. Men
            de skulle kunna vara många fler i vårt land.
          </note>
          <note>
            Det handlar om något så enkelt som vanlig anständighet, nämligen
            att småföretagare ska kunna bli behandlade med respekt av myndigheter,
            att man ska ha ett fungerande socialt skydd precis som de människor
            som man ger jobb åt, att få erkännande och möjlighet att få avkastning
            på det arbete och de pengar som man har lagt ned på den egna affärsidén.
          </note>
          <note>
            Det är också en fråga om lika villkor för kvinnor och män, att
            företagande inte ska vara en manlig domän och offentliganställning
            en kvinnlig, att Sverige ska vara ett land där både män och kvinnor
            får och kan driva företag och också får goda villkor att göra
            det.
          </note>
          <note>
            Varför är det så svårt att leva upp till de egna högtidliga löftena
            från olika regeringsföreträdare om bättre villkor och om enklare
            regler?
          </note>
          <note>
            Möjligen är det så att de egna ministrarnas egen beskrivning
            av Simplexgruppen ger det bästa svaret.
          </note>
          <note>
            Sanningen är att fyra heltidsarbeten inte har kunnat förhindra
            och ta bort en enda regel. All deras tid har nämligen gått åt
            till att förhindra nya dumheter under dessa år. Och det är klart
            att om det kommer så mycket dumheter från så många statsråd är
            det tydligt att det är svårt att rensa i det gamla.
          </note>
          <note>
            Företagandet är en nyckel för att skapa tillväxt och utveckling
            i hela landet. Och i längden måste det vara människors eget arbete
            och egna skapande som är grunden för välfärd i landets alla kommuner
            och som ger intäkter till välfärden. Det är många jobb som måste
            göras, offentligt och privat, och som kräver tillväxt och att
            alla är med och bidrar.
          </note>
          <note>
            Många unga står utanför arbetsmarknaden, och många människor
            som har kommit hit har aldrig fått chansen att komma in på arbetsmarknaden.
            Vi måste ta vara på de läkare, sjuksköterskor, lärare, ingenjörer
            som i dag jobbar överallt utom i sina egna yrken för att de har
            fel hudfärg eller fel namn.
          </note>
          <note>
            Herr talman! De kommande fyra åren kommer att handla om vilket
            slags samhälle vi vill leva i och hur det ska formas - om vi ängsligt
            ska blicka över ryggen eller om vi ska ta oss an morgondagens
            frågor, om vi ska ägna oss åt nostalgiska tillbakablickar på folkhemmet
            eller om vi tillsammans ska forma en ny gemensam dröm för Sverige.
          </note>
          <note>
            I grunden handlar det för oss om hur vi ser på människan. Är
            det alla vi individer som tillsammans är Sverige, eller finns
            det ett abstrakt kollektiv som står över de enskilda människorna?
            Ska vi fortsätta styra uppifrån, eller ska vi börja bygga underifrån?
          </note>
          <note>
            Ska vi fortsätta att centralstyra och lägga till rätta, eller
            ska vi tro på att var och en själv bäst förmår forma sin vardag
            bara det ges rätt förutsättningar och lika villkor och också tro
            på att människors företagsamhet och människor i gemenskap med
            varandra kan förändra Sverige och världen?
          </note>
          <note>
            Det handlar också om hur vi skapar ett hållbart
          </note>
          <note>
            Sverige men också en hållbar värld, hållbara för både människor
            och natur och som i slutändan ger ökad livskvalitet för var och
            en av oss.
          </note>
          <note>
            Valet 2002 visade på tydliga alternativ i svensk politik. Jag
            ser fram emot att använda fyra år för att göra dessa alternativ
            än tydligare 2006 och att då påbörja förändringen mot ett Sverige
            byggt underifrån, ett Sverige där människor får växa.
          </note>
          <note>
            (Applåder)
          </note>
          <note type="speaker">
            Anf. 40 PETER ERIKSSON (mp):
          </note>
          <note>
            Herr talman! Vi har haft en lång valrörelse, och vi kanske alla
            fortfarande är lite trötta. Det kanske är därför som denna debatt
            känns lite tam. Jag ska försöka hjälpa till lite grann att bidra
            till lite mer friskhet.
          </note>
          <note>
            Miljöpartiet kommer efter detta val att bedriva ett nära samarbete
            med regeringen, framför allt när det gäller ekonomi- och budgetfrågor.
            Vi har också förhandlat fram ett gemensamt politiskt program som
            omfattar 121 politiska enskilda punkter. I övrigt kommer vi att
            bedriva oppositionspolitik. Det finns trots dessa 121 punkter
            mycket annat också inom politiken. Vi kommer att göra detta med
            kraft också i opposition.
          </note>
          <note>
            Några av de punkter som vi är överens om är väldigt viktiga,
            och det är bråttom med dem. En sådan tänkte jag på när integrationsfrågor
            alldeles nyss diskuterades. Där har vi en rad punkter som innebär
            en skärpning av diskrimineringslagstiftningen. Det tycker jag
            känns oerhört viktigt och angeläget för att minska diskrimineringen
            i Sverige och för att förbättra och förenkla för invandrargrupper
            att komma in på arbetsmarknaden, att utnyttja den kompetens som
            finns bland invandrare på ett helt annat sätt än vad som görs
            i dag. Huvudproblemet är nämligen att vi inte ger möjligheter
            för alla att vara med på samma villkor.
          </note>
          <note>
            Jag tycker att den politiska debatten efter valet har varit intressant.
            Vi har äntligen lyckats få upp miljön på dagordningen, men det
            har också visat hur få det är som orkar stå upp för en långsiktigt
            vettig politik.
          </note>
          <note>
            Miljöpartiets genombrott i kravet på ett stopp för torskfisket
            har fått stora rubriker. Det är en ganska typisk naturvårdsfråga
            där tanken om en långsiktigt uthållig förvaltning av naturresurserna
            kolliderar med kortsiktiga intressen. För en utomstående är det
            hela mycket enkelt. Forskarna varnar för att fisket håller på
            att kollapsa. I Västerhavet är det så akut att det kanske redan
            är för sent. Det är på väg åt samma håll som i Newfoundland för
            tio år sedan och där man trots fiskeförbud ännu inte har lyckats
            få tillbaka torsken. Ändå är striden stenhård mellan dem som kräver
            fortsatt fiske och dem som vill ha en förändring. Nu fick vi av
            formella skäl vänta med fiskestoppet några månader, men den förseningen
            tror jag i och för sig kan ha någonting gott med sig också. Förhoppningsvis
            kan vi lämna ett förslag tillsammans med Vänsterpartiet och regeringen
            som tar ett bredare perspektiv kring fiskemetoder även efter detta
            stopp.
          </note>
          <note>
            Globalt sett kan man säga att striden om torskfisket är en liten
            fråga. Vi kommer inte att svälta ihjäl, och torsken som art försvinner
            sannolikt inte på grund av vårt rovfiske. Det stora problemet
            är att det är just så här som världen och människan fungerar.
            Naturresurser världen över håller på att förödas på grund av kortsiktiga
            ekonomiska intressen oavsett om det handlar om rovfiske, skosgsskövling
            eller något annat. Politikerna vågar inte gå emot destruktiva
            särintressen. Antingen är man en tyst liten mus som inte vill
            stöta sig med någon eller också går man som
          </note>
          <note>
            Alf Svensson aktivt in och stöder särintressena. Därför behövs
            det ett starkt grönt parti, inte bara här utan i hela världen.
          </note>
          <note>
            Det finns även för starka band mellan myndigheter och industri
            både i Sverige och i andra länder.
          </note>
          <note>
            Argumenten är desamma: Om inte vi fiskar och om inte vi skövlar
            så gör någon annan det. Vi är för små.
          </note>
          <note>
            Vad spelar det för roll att vi tar ansvar när någon annan inte
            gör det?
          </note>
          <note>
            Men det spelar roll att någon vågar gå före, att någon tänker
            lite längre än näsan räcker.
          </note>
          <note>
            Det är du och jag, vi tillsammans, som bildar världen. Om vi
            vågar och orkar finns det hopp att också andra kan vara med. Det
            kan gälla torsken och havsmiljön eller luftföroreningar som ändrar
            klimatet och leder till katastrofer som är betydligt dyrare och
            värre än de översvämningar vi sett i sommar i Europa och i Asien.
          </note>
          <note>
            Den andra stora miljöfrågan efter valet har handlat om bilköerna
            i Stockholm, mängder av bensin som bränns och avgaser som sprutas
            ut helt i onödan.
          </note>
          <note>
            Egentligen är detta en samhällsekonomisk fråga i första hand.
            Samhället förlorar många miljarder varje år på köerna och trafikinfarkten
            i Stockholm liksom i de andra storstäderna. Näringslivet förlorar
            miljarder på att bilarna står stilla. Privatbilisterna förlorar
            både tid och pengar.
          </note>
          <note>
            Faktum är att trängselavgifter är effektivare än alla andra alternativ.
            Även om man satsar hårt på att bygga aldrig så många kringleder
            så kommer inte köerna att försvinna. För fyra år sedan skrev den
            dåvarande miljöministern Kjell Larsson i DN att även om vi skulle
            sätta sprätt på hela landets väganslag enbart i huvudstadsregionen
            skulle vi inte lyckas bygga bort köerna av bilar.
          </note>
          <note>
            Det räcker inte heller med att satsa på kollektivtrafik. I denna
            fråga är det Moderaterna, Folkpartiet och Motormännens Riksförbund
            som hårdast tar upp kampen mot miljön och för att behålla köerna.
            Man går till och med så långt som att samla namn från köande bilister
            mot det man kallar straffavgifter mot bilismen. Tanken tycks stå
            lika stilla som bilarna.
          </note>
          <note>
            Trängselavgifter är ett sätt att slippa sitta kvar i köerna.
            De är lätta att administrera. Man kan ha avgifterna enbart de
            timmar på dygnet som de verkligen behövs. Pengarna som kommer
            in går till en bättre kollektivtrafik.
          </note>
          <note>
            Moderaterna brukar skryta med sin näringslivspolitik. Hur kommer
            det sig att ni har hamnat helt på kollision med alla de yrkeschaufförer,
            åkerier och företag som vill ha en effektiv transportapparat?
            Är det inte så att ni har låtit demagogi och kortsiktig retorik
            gå före förnuftet? Ge mig ett seriöst alternativ till trängselavgifter
            i storstaden, Bo Lundgren, om du kan hitta det någonstans!
          </note>
          <note>
            Tänk att folkomröstningen om EU fortfarande är ett sådant öppet
            sår! Den ilska och bitterhet som vice riksbankschef Willy Bergström
            tar fram i sin skrift om lögnerna och bluffarna från ja-sidan
            visar att
          </note>
          <note>
            Socialdemokraterna ännu inte har gjort upp inom sitt eget parti.
            Sju år efter folkomröstningen blommar debatten och anklagelserna
            upp igen. Nu ska vi ha en ny omröstning om samma fråga, om den
            valutaunion som fanns i det dåvarande avtalet men som man inte
            ville låtsas om eftersom den med stor säkerhet hade lett till
            att ja-sidan förlorat.
          </note>
          <note>
            Jag tror, som Stig Malm nyligen sade, att om vi väntar fem-tio
            år så är frågan löst eftersom ingen kommer att vilja vara med
            i EMU. Då kommer problemen och konflikterna att vara i öppen dager.
            Den så kallade stabilitetspakten är ju redan i gungning.
          </note>
          <note>
            Högern i Frankrike och Italien öser på med skattesänkningar och
            struntar i budgetbalans. Till och med
          </note>
          <note>
            Tyskland räknar med underskott. Därför gäller det nog att skynda
            på med en snabb omröstning om ni ska ha en chans att få ett ja
            även den här gången.
          </note>
          <note>
            Problemet för ja-sidan är att det numera knappast finns någon
            som tror på pratet om att EU är ett mellanstatligt samarbete.
            När vi ska rösta om en gemensam valuta och Europas förenta stater
            lanseras som det nya namnet på unionen är det inte längre möjligt
            med några fikonlöv för att dölja verkligheten. EU, eller Europas
            förenta stater, är inte samma sak som
          </note>
          <note>
            Nordiska rådet fast större. Det vet varje myndig svensk och även
            regeringen borde känna till saken.
          </note>
          <note>
            Systemet med en rörlig växelkurs och en riksbank som har som
            mål att hålla nere inflationen har fungerat bra. Vi har en stabil
            och låg inflation samtidigt som exportindustrin har gått bra.
            Behovet av en förändring är därför mycket litet medan riskerna
            är mycket stora. Ett bevis på vilken oro man känner inom LO är
            att man kräver att det ska avsättas mångmiljardbelopp varje år
            för att ha pengar att sätta in i akassa och mot arbetslöshet när
            krisen kommer. Det är pengar som säkert många LO-medlemmar hellre
            skulle vilja lägga på skola, vård och omsorg. Vad tycker du Göran
            Persson om LO:s buffertfonder?
          </note>
          <note>
            Tror du att de är nödvändiga, eller är du mindre orolig för riskerna
            med EMU än man är inom LO-
          </note>
          <note>
            familjen?
          </note>
          <note>
            En annan EU-fråga kommer upp här alldeles strax. Den 20 november
            kommer det andra steget i grundlagsändringen, där riksdagen ska
            fatta beslut.
          </note>
          <note>
            Varför, måste man fråga sig, är det så viktigt att göra det lättare
            och ännu snabbare att överföra ännu mer makt till EU? Varför måste
            ni till varje pris undvika att väljarna har en möjlighet att påverka?
            Jag måste erkänna att ni lyckades undvika en debatt i valrörelsen.
            Men jag tycker inte det känns särskilt lyckligt ur demokratisk
            synvinkel att gå vidare på den vägen.
          </note>
          <note>
            Jag tänker i likhet med de andra debattörerna inte ta upp diskussionen
            om statsrådens löner och pensioner. Det är många andra som gör
            det. Jag vill ändå fråga Göran Persson: Tycker inte du som jag
            att det vore viktigt att få en förändring inom EU? Det privilegiesystem
            som råder i dag med jättelöner, extremt låga skatter och orimliga
            pensionssystem är väl knappast något som stärker tilltron till
            unionen bland medborgarna? Borde det inte vara lämpligt just nu
            att deklarera att regeringen aktivt och starkt kommer att bidra
            till att få bort privilegiesystemet eftersom det skadar både politiken
            och EU som sådant?
          </note>
          <note>
            (Applåder)
          </note>
          <note>
            Anf. 41 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag kommer tillbaka till EMU-
          </note>
          <note>
            frågan i mitt anförande. Låt mig bara säga till Peter
          </note>
          <note>
            Eriksson att jag delar hans synpunkter på löner och förmåner
            i EU. Jag tycker att det är utmanande. Detta inslag plus den överstora
            byråkrati som finns runt kommissionen och rådet är något som vi
            har all anledning att bekämpa. Det är ingenting som stärker den
            folkliga förankringen, tvärtom.
          </note>
          <note type="speaker">
            Anf. 42 PETER ERIKSSON (mp) replik:
          </note>
          <note>
            Herr talman! Jag tycker att det var ett utmärkt besked från statsministern.
            Det innebär att vi säkert kan samarbeta i denna fråga. Jag hoppas
            att det finns andra partier som också är villiga att avskaffa
            privilegiesystemet och att driva frågan internationellt nere i
          </note>
          <note>
            Bryssel.
          </note>
          <note>
            Anf. 43 Statsminister GÖRAN PERSSON
          </note>
          <note>
            (s):
          </note>
          <note>
            Herr landshövding! Herr talman! Vid årsskiftet utvecklas välfärden
            i vårt land. Det gäller barnen, de äldre och satsningarna på vården
            och skolan. Det är omfattande reformer som har blivit möjliga
            eftersom vi har lyckats pressa tillbaka arbetslösheten, få ordning
            på offentliga finanser och fått stöd i valet för en politik som
            sätter satsningarna på dessa områden före stora skattesänkningar.
            Detta var valresultatet. Det känner jag mig mycket ödmjuk inför.
            Det vill jag förvalta tillsammans med mitt eget parti naturligtvis
            och tillsammans med andra i denna kammare. Det är ett klartecken
            för en politik som bygger på solidaritet och gemensam finansiering
            av välfärdens tjänster.
          </note>
          <note>
            Jag ska inte räkna upp alla reformer som kommer vid årsskiftet.
            Men det är klart att det är särskilt värdefullt att kunna fortsätta
            att förbättra för pensionärerna, och det är särskilt bra att kunna
            fortsätta att bygga ut barnomsorg, att kunna satsa på allmän förskola,
            att se till att de som har ungdomar i gymnasieåldern får en litet
            enklare och lättare ekonomisk situation. Det är också bra att
            vi kan anställa fler i skolan som arbetar med ungdomar som har
            problem med att läsa, räkna och skriva. Sådant fullföljer vi.
            Över det känner jag stolthet.
          </note>
          <note>
            Vi gör det tillsammans med Miljöpartiet och
          </note>
          <note>
            Vänsterpartiet, och jag är glad för att den allians som vi hade
            under föregående mandatperiod nu också kan fortsätta att ta ansvar
            för Sverige.
          </note>
          <note>
            Jag ska också säga att jag är glad att se Peter
          </note>
          <note>
            Eriksson i talarstolen som representant för sitt parti i sin
            första partiledardebatt. Välkommen! Samma välkomsthälsning går
            till Maud Olofsson. Jag ser fram emot många konstruktiva meningsutbyten.
            Vi kommer säkert inte alltid att ha samma synpunkter. Däremot
            förenas vi ofta i ett ansvarstagande för en rättvis fördelningspolitik.
          </note>
          <note>
            Vad som händer med den borgerliga oppositionen vet inte jag.
            Dagens partiledardebatt har ju visat att det spretar åt alla håll.
            Det finns inget samlat budskap. Det finns inget samlat ledarskap.
            Det finns ingen samlad strategi. Det kanske är naturligt efter
            en valförlust, men jag ser fram emot att det på den borgerliga
            kanten klarnar omkring hur oppositionen ska bedrivas. Jag tar
            gärna intryck av Folkpartiet. Vi tar gärna intryck av andra konstruktiva
            förslag. Men det vore också bra om man kunde få ett tydligt besked
            om vem det är som leder oppositionen.
          </note>
          <note>
            Vi har stora problem framför oss. Det har vi talat om i den här
            kammaren vid flera tillfällen. En del är lättare att lösa än andra,
            en del är väldigt svåra.
          </note>
          <note>
            En sak som jag uppehöll mig vid i valrörelsen och som jag känner
            starkt för är den utbredning vi kan se av narkotikan i vårt samhälle.
            För många unga människor fastnar i ett narkotikaberoende. Knarket
            är livsfarligt. Med knarket kommer också våldet, kriminaliteten
            och hårdheten i samhället.
          </note>
          <note>
            Det krävs poliser, naturligtvis. Det krävs tullare.
          </note>
          <note>
            Men det krävs också socialt arbetande människor. Det krävs behandlingsassistenter
            och fältassistenter, alla de som arbetar hårt och professionellt
            med dem som oftast har kommit sämst ut i samhället. Vi behöver
            ägna oss mer åt detta.
          </note>
          <note>
            Här behövs naturligtvis mer resurser. Men jag delar också den
            inställning som Alf Svensson gav uttryck för när han talade om
            våldet i samhället. Det är inte enbart en fråga om att samhälleliga
            insatser löser detta. Vi har också var och en av oss ett personligt
            ansvar för att när vi i vår omgivning ser att unga människor går
            snett säga: Nu räcker det! Det har jag också ett ansvar för. Jag
            kan göra något. Du kan göra något. Vi vet alla att det som nu
            drabbar tiotusentals föräldrar runtom i vårt land kunde ha drabbat
            dig själv eller någon i din omgivning, att behöva uppleva att
            ens ungdomar sitter fast i missbruket.
          </note>
          <note>
            Det är fruktansvärt, men det är också en uppmaning till handling,
            till solidaritet. Allt kan vi inte göra som enskilda, framför
            allt inte i den tunga vården.
          </note>
          <note>
            Det krävs professionella insatser, och det krävs nya resurser.
            Vi kommer under den nye ministern Morgan
          </note>
          <note>
            Johanssons ledning att satsa på detta område. Det måste vi göra.
          </note>
          <note>
            En annan fråga, som vi har talat om förut, är invandrarnas situation.
            Det är tre saker som måste stå i förgrunden. De är skolor för
            barnen, så att de lär sig svenska. Det är arbete åt de vuxna,
            så att vuxna människor får tillfälle att komma in i det svenska
            samhället på ett naturligt sätt. Det sker via arbetet för en vuxen.
            Och det är att vi ska bekämpa diskriminering.
          </note>
          <note>
            På alltför många ställen i vårt svenska samhälle finns diskriminering
            av invandrare.
          </note>
          <note>
            Bra förslag är framlagda av Miljöpartiet. Vi kommer att ta vara
            på dem och på andra förslag och komma tillbaka till riksdagen
            med propositioner i dessa ärenden under hösten. Vi kommer också
            att skärpa insatserna när det gäller våra ansträngningar att bereda
            jobb åt invandrare.
          </note>
          <note>
            Den tredje frågan är naturligtvis sjukskrivningarna. Där har
            vi den bestämda uppfattningen att vi inte löser sjukskrivningsproblemet
            genom att göra de sjuka fattiga. De sjuka ska naturligtvis bli
            friska inte fattiga.
          </note>
          <note>
            Vi avvisar vägen att gå via försämringar i socialförsäkringarna.
            Visst finns det problem också med att dessa överutnyttjas. Ja.
            Men det är inte den huvudsakliga förklaringen. Börjar vi med den
            ansatsen missar vi det som kanske är vår tids stora problem, nämligen
            att vi har stress, vi har jäkt, vi har brist på inflytande, vi
            har ett främlingskap som sprider sig på många arbetsplatser och
            skapar grogrund för hälsoproblem. Där kan vi göra någonting.
          </note>
          <note>
            Den offentliga sektorn ska gå först.
          </note>
          <note>
            Vi har stora problem inom vård och omsorg. Låt oss på det sätt
            som Peter Eriksson antyder utnyttja kapacitet och kunskap exempelvis
            i landstingen genom att staten på något sätt växlar resurser med
            dem så att de kan gå först och visa hur man kan pressa tillbaka
            sjukskrivningar genom att göra vården till mönsterarbetsgivare.
          </note>
          <note>
            Det finns oerhört många som här kan bidra med goda förslag. Jag
            tackar för Leijonborgs utsträckta hand med ett erbjudande om en
            inspirerande opposition. Jag ser också på detta område fram emot
            goda förslag där åtminstone vi, Folkpartiet och den allians som
            tar ansvar för majoriteten, är överens om uppfattningen att det
            inte är i socialförsäkringssystemen problemen ligger.
          </note>
          <note>
            Den ekonomiska utvecklingen är osäker. Jag vet inte och ingen
            vet med bestämdhet vad som händer exempelvis i Irak. Skulle ett
            krig bryta ut får det väldiga konsekvenser för människorna på
            plats, för närområdet Mellanöstern, men också för världsekonomin.
            Vi vet inte vad som händer. Jag känner mig vad gäller ekonomiska
            utsikter osäker. Även om vi nu kan se att vi har marginaler i
            vår ekonomi, vi har buffertar, som numer är ett populärt ord,
            känner jag mig osäker.
          </note>
          <note>
            Om det trots allt är någonting som får mig att vara optimist
            i dessa dagar är det utvecklingen inom Europeiska unionen. Det
            är tre saker som får mig att särskilt känna stimulans.
          </note>
          <note>
            Först är det den pågående diskussionen om EU:s framtid. Där är
            det viktigt för oss att säga att den grundläggande legitimiteten
            i EU finns i den ryggrad som går från Europeiska rådet via medlemsländernas
            regeringar till de nationella parlamenten. Rådets arbete måste
            präglas av en större öppenhet, och de nationella parlamentens
            roll behöver stärkas. Europaparlamentets uppgift som demokratiskt
            forum är viktigt men har sina naturliga begränsningar. Jag ser
            inga demokratiska skäl att till exempel ändra på det sätt på vilket
            kommissionens ordförande utses.
          </note>
          <note>
            Det andra som jag tycker är viktigt som utgångspunkt för konventets
            arbete är att kommissionens roll är central i det europeiska integrationsbygget.
            En opartisk och effektiv kommission bör vara garanten för den
            inre marknaden. Det finns några politikområden där utvecklingen
            troligen skulle bli mycket bättre om vi fattade fler beslut på
            europeisk nivå. Miljöfrågor är ett sådant exempel. Asyl och migration
            är ett annat exempel. Men detta förutsätter att vi har en kommission
            som konsekvent och mer öppet förvaltar det ansvar som medlemsländerna
            kan vilja ge den.
          </note>
          <note>
            En tredje principiell utgångspunkt för konventet är att EU behöver
            en tydligare profil i utrikes- och säkerhetspolitiken. Javier
            Solana gör ett utmärkt arbete i nära samråd med kommissionären
            Chris
          </note>
          <note>
            Patten, men vi behöver fundera på om det inte finns möjligheter
            att stärka Europas röst i viktiga internationella frågor. Det
            är bl.a. därför jag förordar en vald ordförande i Europeiska rådet
            som skulle kunna spela denna roll av Europas ansikte utåt. Det
            bör kunna ske utan att inkräkta på kommissionspresidentens befogenheter.
          </note>
          <note>
            Men vi behöver också andra mekanismer. En permanent plats för
            den europeiska unionen i FN:s säkerhetsråd bör vara vår långsiktiga
            ambition. Om ett halvår kommer konventet att lämna sina bidrag
            och en ny regeringskonferens ta vid. Jag hoppas att vi också här
            i kammaren kommer att få tillfälle att mer ingående diskutera
            frågorna.
          </note>
          <note>
            Herr talman! Om en dryg månad fattar man vid toppmötet i Köpenhamn
            det historiska beslutet om
          </note>
          <note>
            EU:s utvidgning. Med den irländska folkomröstningen om Nicefördraget
            revs det sista hindret. Drömmen om ett helt enat, fredligt och
            säkert Europa kan äntligen förverkligas. Vi lever i den region,
            Östersjöregionen, som kanske har allra mest att vinna på EU:s
            utvidgning. Utvidgningen erbjuder något så unikt som en situation
            där alla är vinnare. Nya demokratier får del av ett utvecklat
            demokratiskt och ekonomiskt samarbete. Gamla demokratier får del
            av nya, kraftigt växande marknader.
          </note>
          <note>
            Så ser bakgrunden ut när vi i Sverige nu går mot den tidpunkt
            då det svenska folket i folkomröstning ska underställas frågan
            om införandet av euron i Sverige - de gemensamma europeiska pengarna.
            Jag vill att vi tar det steget. Sverige är nu moget för det. Vi
            har ansvarstagande parter på arbetsmarknaden och en väl fungerande
            lönebildning. Vi har en konjunktursituation som bättre låter sig
            fasas i euroområdets.
          </note>
          <note>
            Jag ska inte gå igenom alla för- och nackdelar med att införa
            euron, men låt mig nämna några viktiga motiv för denna valuta.
          </note>
          <note>
            För det första: För ett litet exportberoende land som Sverige
            är det viktigt att ha tillgång till större och väl fungerande
            marknader där våra företag kan sälja sina varor och tjänster.
            Exportinkomsterna avgör till stor del hur stor välfärd vi kan
            kosta på oss. Med gemensam valuta får svenska företag bättre möjligheter
            att tävla med sina konkurrenter i andra länder.
          </note>
          <note>
            För det andra: Den inre marknaden för också med sig en bättre
            konkurrens. Den leder till prisutjämning.
          </note>
          <note>
            Svenska priser ligger i dag 20 % högre än snittet i euroområdet.
            Med gemensam valuta kan priserna pressas. Exempelvis spelar lägre
            matpriser stor roll för det flertal medborgare som lever enbart
            på sin lön eller sin pension.
          </note>
          <note>
            För det tredje: Sedan euron introducerades har ränteskillnaderna
            mot euroområdet mer än fördubblats. Utan euron betalar vi högre
            räntor än vad vi annars hade behövt göra. Jag ser inga goda skäl
            för
          </note>
          <note>
            Sverige att ligga med en så mycket högre ränta än omvärlden.
            Det tror jag att många hushåll med höga kostnader för exempelvis
            ett villalån håller med mig om. Valutasamarbetet är inte perfekt
            utan kan förbättras. Men EMU är det bästa skydd som Sverige i
            dag har och kan få tillgång till mot växande globala marknadskrafter.
            Ensam är inte stark! Det handlar för mig om ett litet lands trygghet
            i en internationaliserad ekonomi och om en naturlig fortsättning
            på ett EU-
          </note>
          <note>
            samarbete som blivit vardag i Sverige.
          </note>
          <note>
            Det finns fler argument. Det finns naturligtvis föroch nackdelar.
            Vi ska ta god tid att diskutera dessa frågor. Det börjar med en
            partiledaröverläggning som jag härmed bjuder in till den 29 november,
            för att vi där ska kunna diskutera datum för folkomröstningen.
          </note>
          <note>
            Jag strävar i den överläggningen efter att vi ska få en samsyn
            om tidpunkt för folkomröstningen och att den folkomröstningen
            ska ligga vid en sådan tidpunkt att vi har god tid för en folkbildningsambition
            innan vi går till valurnorna.
          </note>
          <note>
            Sammanfattningsvis, herr talman! Valet var klart:
          </note>
          <note>
            solidaritet före stora skattesänkningar. Uppgifterna ligger framför
            oss: invandrarnas situation, knarkets utbredning, sjukskrivningarna.
            Vi genomför detta i en miljö av internationell utveckling som
            präglas av osäkerhet. Det är uppmuntrande med utvecklingen i den
            europeiska unionen med utvidgning och fördjupning i form av eurosamarbete.
            I dessa processer vill regeringen spela en ledande roll i samarbete
            med denna kammare och i öppen dialog med svenska folket.
          </note>
          <note>
            (Applåder)
          </note>
          <note type="speaker">
            Anf. 44 BO LUNDGREN (m) replik:
          </note>
          <note>
            Herr talman! Låt mig helt och fullt instämma med
          </note>
          <note>
            Göran Persson i hans beskrivning av eurons fördelar.
          </note>
          <note>
            Jag kan dock inte riktigt förstå varför detta ska ha dröjt så
            länge. Om någonting har så stora fördelar för det svenska folket,
            är det någonting som inte minst
          </note>
          <note>
            Socialdemokraterna och Göran Persson själv borde ha tagit initiativ
            till för flera år sedan.
          </note>
          <note>
            Det har dröjt. Under tiden har priserna varit högre än vad de
            skulle ha behövt vara. Under tiden har räntorna varit högre än
            vad de skulle ha behövt vara.
          </note>
          <note>
            Priset för splittringen och passiviteten hos Socialdemokraterna
            är uppenbarligen högt.
          </note>
          <note>
            När jag lyssnade på Göran Persson handlade det mycket om satsningar,
            det vill säga de traditionella politiska satsningarna. Men det
            handlade inte om hur man ska förbättra förutsättningarna för de
            människor som driver eller funderar på att starta företag runtom
            i
          </note>
          <note>
            Sverige. Det är de människorna som både skapar jobb och ger förutsättningar
            för välståndet. Det fanns ingenting som handlade om att vi måste
            se till att arbete lönar sig bättre än i dag.
          </note>
          <note>
            Det där är för mig skrämmande och farligt för de kommande åren.
            Låg mig citera vad SACO:s nuvarande ordförande, tidigare statssekreteraren,
            Anna
          </note>
          <note>
            Ekström skrev i sin kommentar till budgeten. Hon talade om att
            kunna möta framtidsutmaningar, t.ex.
          </note>
          <note>
            behovet av resurser till äldreomsorgen. Hon skrev följande:
          </note>
          <note>
            I stället för att samla många olika beslut till en lösning, går
            budgeten åt rakt motsatt håll. Den tonar ned problemet och föreslår
            åtgärder som går stick i stäv med vad som behövs - fler som jobbar
            och bättre produktivitet.
          </note>
          <note>
            Detta är en allvarlig anklagelse. Varför, Göran
          </note>
          <note>
            Persson, var det ingenting i ditt anförande som handlade om bättre
            förutsättningar för företagande, ingenting som handlade om att
            arbete måste löna sig bättre?
          </note>
          <note>
            Anf. 45 Statsminister GÖRAN PERS-
          </note>
          <note>
            SON (s) replik:
          </note>
          <note>
            Herr talman! Vi är tillbaka i den eviga debatten mellan socialdemokrater
            och moderater.
          </note>
          <note>
            Vi tror att hela vårt samhälle bidrar till tillväxt och utveckling.
            Vi tror att om människor känner trygghet och delaktighet får vi
            den vägen en stimulans till tillväxt. Därför menar vi att vi vill
            motverka ett samhälle som skärper motsättningarna, som ökar klyftorna,
            skapar rädsla och osäkerhet. Rädsla och osäkerhet leder fram till
            bristande framtidstro och sänker troligen tillväxten.
          </note>
          <note>
            Det är de två modellerna som står mot varandra och som stod mot
            varandra i valrörelsen. När jag tittar på resultatet har jag en
            känsla av att vår samhällsmodell vann gillande av en ganska bred
            majoritet i det svenska samhället.
          </note>
          <note>
            Det innebär inte att vi inte kan och ska diskutera skatteförändringar,
            regelförenklingar och så vidare.
          </note>
          <note>
            Det är självklart. Men vi ska också sätta in detta i ett ansvarsfullt
            makroekonomiskt sammanhang, som innebär att människor ska ha förmåga
            att efterfråga, inflationen ska hållas tillbaka, räntorna ska
            hållas ned. Det är där min kritik har varit som hårdast mot
          </note>
          <note>
            Moderaterna. Med er politik och ert upplägg hade vi återigen
            skapat det statsfinansiella kaos som vi nu har tagit oss ur. Därmed
            skulle vi inte ha möjlighet till tillväxt.
          </note>
          <note>
            Det där har vi pratat om i valrörelsen. Jag frågade förut, och
            jag frågar igen: Var det därför att ni inte fick ut politiken
            som det gick som det gick, eller var det därför att ni fick ut
            den? Det är det som det är intressant att höra Bo Lundgren lägga
            ut texten kring.
          </note>
          <note>
            Sedan ska jag komma tillbaka till EMU-frågan i min nästa replik.
          </note>
          <note type="speaker">
            Anf. 46 BO LUNDGREN (m) replik:
          </note>
          <note>
            Herr talman! Statsministern är mer intresserad av politik och
            taktik än av politik och innehåll. Det är spännande att se maktpartiet;
            vi ser Stockholms arbetarekommun och socialdemokraterna i Stockholm.
          </note>
          <note>
            Det är klart att makten kräver sitt pris. Men det där är mer
            internt socialdemokratiskt.
          </note>
          <note>
            För Sverige och Sveriges befolkning är det naturligtvis mycket
            mer allvarligt att vår statsminister, eller åtminstone majoritetens
            statsminister, står här och säger att egentligen är företagandets
            villkor tillräckligt bra, egentligen är arbetets villkor tillräckligt
            bra, och ingenting behöver göras.
          </note>
          <note>
            Efter fyra års surfande på högkonjunkturen kommer de kommande
            fyra åren att vara besvärligare och se annorlunda ut. Det är här
            som ni, som Sacos ordförande säger, går med politiken i motsatt
            riktning.
          </note>
          <note>
            Det bygger lite grann på den ideologiska missuppfattningen, känslan
            av att kollektivet, politiken, kan styra, när det är de enskilda
            människornas insatser som betyder någonting. Därför kommer ni
            snett när det gäller företagandet och när det gäller arbetet.
          </note>
          <note>
            Och därför, Göran Persson, kommer ni också snett när det gäller
            narkotikamissbruket. Det behövs fler poliser. Det behövs också
            kamp mot vardagsbrottsligheten, som ju ofta är någonting som den
            som är narkotikaberoende ägnar sig åt. Vi ser nu att Rikspolisstyrelsen
            efter valet säger att det inte går med de poliser man talar om
            och åklagarna säger att de inte kan hantera vardagsbrottsligheten
            som regeringen vill.
          </note>
          <note>
            Det är en sak att hantera det som har hänt, men än viktigare
            är det som statsministern glömde att tala om: vikten av att våra
            barn blir sedda, vikten av att barnen växer upp med trygga föräldrar,
            föräldrar som räcker till och som har möjlighet att ge barnen
            den kärlek och omtanke som gör att man i sig själv kan stå emot
            det narkotikamissbruk som är så förödande för både individen och
            samhället. Det är människan som borde gå före politiken, Göran
            Persson.
          </note>
          <note>
            Anf. 47 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Var det inte så, Bo Lundgren, att när ni i valrörelsen
            talade om möjligheten att ha krogarna öppna dygnet runt föll allt
            det socialkonservativa ansvarstagande som nog en gång i tiden
            var förknippat med Moderaterna? Sedan kan man tala väldigt mycket
            och vackert om en lång rad andra saker. Men skickar man den typen
            av signaler saknar man trovärdighet i bekämpandet av vardagsbrottsligheten,
            i kampen mot drogliberalismen och i upprättelsen av dem som har
            fastnat i missbruket.
          </note>
          <note>
            Försök skapa en politik som hänger ihop, moderater, där ni gör
            upp med dessa drogliberala fundamentalister som tycks bestämma
            vad ni ska tycka i de här frågorna. Börjar ni med spriten blir
            det knarket sedan. Se upp med den utvecklingen.
          </note>
          <note>
            Det är intressant att Bo Lundgren uppehåller sig vid idén om
            maktparti. Ja, det är klart att vi politiker eftersträvar makt
            - det vore dumt att påstå någonting annat. Vi vill ju förändra
            samhället.
          </note>
          <note>
            Socialdemokratin har i ett allmänt val lyckats få ett förnyat
            förtroende. Jag skäms inte över detta. Jag är stolt över detta,
            och jag är ödmjuk inför detta faktum.
          </note>
          <note>
            Vad som händer med partier som förlorar ett allmänt val, där
            makten så att säga försvinner bort i fjärran, finns det ett gott
            exempel på just nu i svensk politik. Det vore kanske fel att vara
            mer tydlig än så.
          </note>
          <note>
            Om ni tittar på vad som händer och hur de personer hanteras som
            står bakom nederlaget får ni ett uttryck, ett ansikte, för begreppet
            maktparti.
          </note>
          <note>
            I EMU-frågan har vi inte dröjt. Vi har prövat den.
          </note>
          <note>
            Det är ett stort steg. Jag deltar inte i ett större beslut för
            Sveriges del än EMU-beslutet. När vi tar det steget ska vi veta
            att det bär, att det inte brister när vi sätter ned foten. Det
            är försiktighetsprincipen som har gällt. Därför har den här debatten
            i praktiken pågått ända sedan 1994. Nu tycker jag att det är dags
            att vi går till folkomröstning och låter folk säga ja eller nej.
          </note>
          <note>
            Sedan lever vi med det beslut som svenska folket talar om att
            man vill ha. Vi ska följa folkomröstningen. Det är helt naturligt.
          </note>
          <note type="speaker">
            Anf. 48 LARS LEIJONBORG (fp) replik:
          </note>
          <note>
            Herr talman! Jag hinner tyvärr bara ta upp en enda aspekt, och
            det är regeringens uppseendeväckande passivitet när det gäller
            att komma åt de exploderande sjukskrivningarna.
          </note>
          <note>
            Sjukfrånvaron är allra högst bland dem som ska vårda andra sjuka.
            Är då inte den bild som jag visade upp inspirerande? Den visar
            att det går att bedriva vårdverksamhet så att sjukfrånvaron halveras
            och går att skapa sådana arbetsmiljöer.
          </note>
          <note>
            Är det inte dags att en gång för alla lägga ned kampanjen mot
            alternativen i vården? Kan vi inte få ett sådant besked i dag,
            inte minst för sjukskrivningarnas skull?
          </note>
          <note>
            Anf. 49 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Beskedet är tydligt. Vi är inte mot alternativ i
            vården. Vad vi är emot är när man säljer ut akutsjukhusen till
            börsföretag. Vi tycker inte att börsens handlag är av sådant slag
            att det är till den vi vill överlämna de tunga, stora akutsjukhusen.
            Jag tror att svenska folket instinktivt känner att detta är rätt.
          </note>
          <note>
            Alternativ för vårdcentraler, äldreomsorgsenheter och allt vad
            det kan kallas är självklart. Men håll emot vinstintresset. Släpp
            inte i väg sjukhusen till börsen.
          </note>
          <note>
            Titta på non profit-företagen, alltså de stiftelser och andra
            ideella föreningar som driver både vård och omsorg och gör det
            utan vinstintresse med stor framgång. Det är attraktivt och intressant.
          </note>
          <note>
            Låt oss sedan inse att vi i vården, framför allt många gånger
            i landstingens verksamhet, har en arbetskraft som har arbetat
            väldigt länge och som successivt har åldrats i arbetet. Genomsnittsåldern
            där är högre än på andra ställen. De flesta som arbetar i vården
            är i min och Lars Leijonborgs ålder. Där någonstans ligger snittet,
            eller strax under. Det börjar ta emot när man är i 53-årsåldern
            - det vet både Lars och jag.
          </note>
          <note>
            Om vi vill behålla arbetskraften - och jag tycker att Lars ska
            vara kvar länge som oppositionspolitiker
          </note>
          <note>
            - måste vi se till att förbättra arbetsvillkoren så att man orkar.
            Det är där vi har brustit i den gemensamma sektorn. Den är inte
            mönsterarbetsgivare.
          </note>
          <note>
            Ett medvetet val att styra resurser dit kommer att kosta pengar.
            Det ska vi göra under den kommande mandatperioden. Det kommer
            att innebära att andra sektorer får stå tillbaka. Men det är en
            nödvändig satsning. Där menar jag att vi har vår huvudsakliga
            ingång, vårt huvudsakliga angreppssätt.
          </note>
          <note>
            Blanda inte ihop kampen mot sjukskrivningarna med den moderata
            idén om att föra akutsjukhusen till börsen, därför att då är det
            två helt olika saker vi diskuterar. Där borde Folkpartiet kunna
            hamna på rätt sida, tycker jag.
          </note>
          <note type="speaker">
            Anf. 50 LARS LEIJONBORG (fp) replik:
          </note>
          <note>
            Herr talman! Den här stigmatiseringen av privat ägande i vården
            är gammalsocialistiskt tungomålstalande. Läs jordbruksministerns
            utomordentliga remissvar från Konkurrensverket. Där sågas allt
            sådant snack jäms med fotknölarna.
          </note>
          <note>
            Vi behöver alternativen i vården, inte minst för att få fram
            bättre arbetsmiljöer för personalen.
          </note>
          <note>
            Anf. 51 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Mina vänner! Var det så här det lät i valrörelsen?
            Det här sågar vi med fotknölarna. Det finns bara socialistiskt
            tungomålstalande. Detta är partiet som vågar säga det andra tänker.
          </note>
          <note>
            (Applåder)
          </note>
          <note type="speaker">
            Anf. 52 ALF SVENSSON (kd) replik:
          </note>
          <note>
            Herr talman! Jag tycker att det var utomordentligt att statsministern
            tog upp narkotikaproblemen. Jag skulle väldigt gärna se att det
            kommer en inbjudan till partiledarna för att vi gemensamt inte
            bara ska tala i frågan utan ska kunna hitta ett aktivitetsprogram.
            Jag tror att statsministern bör fundera över det som en lika stor
            fråga som vilket datum EMU-
          </note>
          <note>
            folkomröstningen ska äga rum.
          </note>
          <note>
            Sedan kan jag inte låta bli att i sammanhanget säga att Göran
            Persson inte ska ta i för hårt mot det förslag som jag också ogillade
            som kom från Moderaterna om att ha öppet på krogarna nätterna
            igenom.
          </note>
          <note>
            Var det inte så att en av Göran Perssons disciplar bjöd på gratis
            sprit någon natt för att få så många kryss som möjligt? Men jag
            ska för den sakens skull inte beskylla honom för att öppna alla
            dammluckor för narkotika, brottslighet och allt vad det nu var.
          </note>
          <note>
            Sedan har jag en helt annan fråga, Göran Persson, som inte har
            varit uppe, som jag hoppas att vi kan få ett svar på. Om man läser
            brev och mejl som har kommit på sistone märker man att folk är
            förtvivlade över ett ärende som inte alls har avhandlats här.
            Det handlar om fastighetsskatten. Nu är det en utredning, men
            jag utgår från att Göran Persson, som har yttrat sig om så mycket
            annat här har någon aning om vad den här utredningen ska komma
            fram till. Det är ju ingen fråga som är ny på dagordningen.
          </note>
          <note>
            Jag känner mycket ärligt, Göran Persson, en djup nedstämdhet
            när äldre människor skriver och berättar om hur de i förtvivlan
            börjar kalkylera med att lämna sina hem. Det måste ni väl också
            göra. Vad är svaret till dem som sitter framför sina TV-apparater
            i dag och undrar över just den frågan?
          </note>
          <note>
            Anf. 53 Statsminister GÖRAN PERS-
          </note>
          <note>
            SON (s) replik:
          </note>
          <note>
            Herr talman! Omdömeslöshet i alkohol- och narkotikafrågan finns,
            men den behöver ju inte upphöjas till partiledarartiklar. Det
            är då vi tar upp den här i kammaren.
          </note>
          <note>
            När det gäller narkotikafrågan i övrigt ska jag föra vidare Alf
            Svenssons erbjudande till Morgan Johansson som är vår socialtjänstminister.
            Vi har engagerat honom just därför att vi upplever att vi har
            anledning att anstränga oss extra på det här området. Det är många
            gånger de mest utsatta i samhället som har kommit mycket i kläm
            under 90-talet. Dessutom behöver en yrkesgrupp, socialarbetarna,
            som arbetar oerhört hårt under besvärliga förhållanden, också
            ha ett stöd från oss som är beslutsfattare.
          </note>
          <note>
            Sedan gäller det fastighetsskatten. Jag får också mejl och brev,
            och jag märker att väldigt många av dem bygger på ett missförstånd,
            att man inte känner till begränsningsregeln, som ju löser problemet
            för de allra flesta pensionärer i sammanhanget och för de allra
            flesta med låga inkomster. Sedan har vi dem som sitter med fastigheter
            som ger höga förmögenhetsvärden. Där tillämpas inte begränsningsregeln,
            men den utredning som nu sitter ska också titta på om det går
            att ta in detta under begränsningsregeln. Då tror jag att vi har
            löst de flesta av de problem som finns.
          </note>
          <note>
            Vi har från statens sida ingen anledning att ta in mer pengar
            på fastighetsskatten. Vi sitter ju i ett läge då det i riksdagen
            tävlas om att sänka skatterna. Vi håller emot därför att vi tror
            att vi behöver ha våra intäkter, men jag ser ingen anledning att
            ta in mer skatteintäkter på fastighetsskatten. Den konstruktion
            som man hittar ska rimligen lösa det här problemet.
          </note>
          <note>
            Det handlar om att hitta ett system som i framtiden är överblickbart
            och begripligt. Jag tycker nämligen inte att vi ska leva med den
            här debatten särskilt länge till.
          </note>
          <note>
            Den är inte konstruktiv för svenskt samhällsliv.
          </note>
          <note type="speaker">
            Anf. 54 ALF SVENSSON (kd) replik:
          </note>
          <note>
            Herr talman! Jag tror inte heller att regeringen är intresserad
            av att ta in mer, men problemet är att en del har hamnat i så
            attraktiva områden att de inte mäktar med det sammantagna uttaget
            av fastighetsskatt och förmögenhetsskatt. Det är ju, som Göran
          </note>
          <note>
            Persson klart antydde, inte alls entydigt med att området var
            så attraktivt när de en gång bosatte sig där.
          </note>
          <note>
            Nu tog vi detta som ett löfte om att det ska åtgärdas, så att
            folk kan ta sig ur den här kniptången. Önskemålet är naturligtvis
            att det ska ske så snabbt som möjligt.
          </note>
          <note type="speaker">
            Anf. 55 GUDRUN SCHYMAN (v) replik:
          </note>
          <note>
            Herr talman! Jag vill tacka statsministern för inbjudan till
            möte för att fatta beslut, hoppas jag, om hur folkomröstningen
            om EMU ska gå till. Det är efterlängtat att vi kommer till skott.
            Så som jag nu hörde statsministern resonera utgår jag från att
            vi kommer att fatta beslut om att ha en folkomröstning någon gång
            under hösten år 2003. Enligt vår uppfattning bör det, som sagt,
            gå ett år, så att vi hinner med en ordentlig folkbildning. Då
            landar vi där någonstans på hösten.
          </note>
          <note>
            Det är viktigt hur den här folkomröstningen går till, så att
            det blir lika villkor mellan ja- och nejsidan.
          </note>
          <note>
            Vi vet ju att det vid den förra folkomröstningen var en väldigt
            stor övervikt när det gällde resurser, pengar, för jasidan. Många
            av näringslivets organisationer stödde jasidan. Hela etablissemanget,
            så att säga, fanns på jasidan. Därför är det viktigt att reglerna
            för folkomröstningen väldigt klart säger att de olika kampanjorganisationerna
            tydligt ska redovisa varifrån de får sina pengar och så vidare.
            Sådana saker får vi diskutera när vi ses.
          </note>
          <note>
            Jag fäste mig vid att statsministern sade att det är försiktighetsprincipen
            som ska gälla, och det är den som har varit vägledande när Socialdemokraterna
            har tagit beslut om att säga ja till EMU. Jag måste säga att jag
            tycker att det är lite konstigt, för det har ju kommit väldigt
            många varningar om vad detta kan innebära. Också regeringens egen
            utredning i våras sade att det finns en betydande risk för att
            den gemensamma penningpolitiken inte ska passa Sverige, att det
            vid ett deltagande i valutaunionen kan bli svårare att föra en
            framgångsrik stabiliseringspolitik och att EMU-medlemskapet kommer
            att leda till stora svängningar i produktion och sysselsättning.
          </note>
          <note>
            Just detta med sysselsättning är det många som har varnat för.
            Fackföreningsrörelsens forskningsinstitut talar om en arbetslöshet
            på 6 %, och om det blir större obalanser kan det bli ännu mer.
            Det är också detta som har fått många att kräva olika kompensatoriska
            åtgärder med buffertar och annat. Det finns en hel lista som jag
            kan ta upp i nästa replik. Jag undrar:
          </note>
          <note>
            Hur ser Göran Persson på detta? Vad har försiktighetsprincipen
            lett Socialdemokraterna till?
          </note>
          <note>
            Anf. 56 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det finns två helt avgörande faktorer för att vi
            ska känna att vi ska ta det här steget.
          </note>
          <note>
            Det första är lönebildningen. Vi har nu genomfört två lönerörelser
            i Sverige, en i lågkonjunktur, en i högkonjunktur. Båda har landat
            på utfall som är förenliga med en europeisk lönebildning. Vi måste
            det, oavsett om vi är med i EMU eller inte. Går vi in i
          </note>
          <note>
            EMU och har en lönebildning som inte fungerar får vi bära av
            allting med hjälp av finanspolitiken. Står vi utanför EMU och
            har en lönebildning som inte fungerar har vi både finanspolitik
            och penningpolitik att bära av det med, men i båda fallen tappar
            vi vår konkurrenskraft, och i båda fallen kommer arbetslösheten
            att stiga.
          </note>
          <note>
            Med de öppna ekonomier som vi har i Europa och med den avreglering
            som skedde av svensk ekonomi redan på 80-talet har vi redan uppfyllt
            en lång rad av de krav som vilar på en ekonomi som är färdig för
          </note>
          <note>
            EMU. Vi har tagit besvären med detta, så att säga, och visat
            att vi kan leva med det. Nu ska vi ta hem fördelarna och se till
            att folk får någonting tillbaka.
          </note>
          <note>
            Det gäller inte bara dem som reser ute i Europa, utan det handlar
            också om att vi kan börja pressa ned de svenska priserna ytterligare.
          </note>
          <note>
            Det var lönebildningen.
          </note>
          <note>
            Det andra är att vi ska vara i takt med Europas konjunktursvängningar,
            så att vi inte ligger i fel cykel, och vi ser ju att det är som
            vi alltid har trott. Vi följer Tyskland väldigt nära, och den
            penningpolitik som utformas i Europa bör rimligen utformas med
            hänsyn till den tyska ekonomin. Där känner jag inte någon oro
            längre.
          </note>
          <note>
            Nu är det kostnaderna för att stå utanför som det handlar om.
            Hur stora kostnader ska man ta på sig?
          </note>
          <note>
            Vilka uppoffringar ska man göra? Det är ju inte vi som tycker
            att vi ska ta steget in som ska vara på den frågan, utan det är
            de som vill vänta ytterligare och se.
          </note>
          <note>
            Sedan gäller det ja- och nejkampanjer. Ja, det ska vara en rättvis
            redovisning och rättvisa resurser. Det lärde vi oss inte minst
            av intrycken från Irland. Nejsidan vid den irländska folkomröstningen
            hade ett massivt internationellt stöd, ofta av mycket tvivelaktigt
            slag. Jag hoppas att vi slipper det i den svenska folkomröstningen.
          </note>
          <note type="speaker">
            Anf. 57 GUDRUN SCHYMAN (v):
          </note>
          <note>
            Herr talman! Det är intressant att följa med i diskussionen när
            det gäller vem det är som har bevisbördan för att göra vad. Jag
            menar nog att det är ni som vill att Sverige ska gå med som har
            bevisbördan för att visa att det händer någonting bättre om vi
            gör det.
          </note>
          <note>
            Vi kan titta på vad det är som har hänt sedan
          </note>
          <note>
            1999. EMU har ju funnits under den tiden, även om det inte har
            funnits så länge. Under den tiden kan vi se att Sverige genomgående
            har haft en bättre ekonomisk utveckling i jämförelse med EMU-området.
          </note>
          <note>
            Vi har haft högre tillväxt, lägre arbetslöshet, lägre inflation,
            större investeringar från utlandet och stabilare statsfinanser.
            Så är läget. Vad är det som gör att vi ska utsätta detta för de
            risker som finns, och som får så många att tala om att vi måste
            kompensera det faktum att vi inte längre har en riksbank som kan
            sätta räntan och att vi inte har verktygen i vår hand?
          </note>
          <note>
            Man talar om olika strukturråd, finanspolitiska expertråd, konjunkturskatter,
            höjt överskottsmål, statliga buffertfonder, partnerfyllda buffertfonder,
            flexibel arbetsmarknad, löneflexibilitet, varierande arbetsgivaravgifter,
            variationer i mervärdesskatt och mycket annat. Detta finns att
            läsa i olika utredningar.
          </note>
          <note>
            Det här är som försäkringar. Om vi går in i detta så måste vi
            alltså försäkra oss! Ökat sparmål, säger man. Det är kanske upp
            till 3 % - 10-20 miljarder -
          </note>
          <note>
            som ska låsas i en särskild buffert, i en kassakista, för att
            ha ifall det händer någonting. Varför detta, när det visar sig
            att det går alldeles utmärkt att samarbeta klokt och förståndigt
            inom den europeiska unionen utan att vara med om detta? Det går
            utan att lämna ifrån sig beslutandemakt över de verktyg som vi
            behöver när vi ska förverkliga våra politiska mål. Vi ska ju bygga
            välfärden, Göran Persson, med skattefinansierade medel och vi
            ska ha en stark offentlig sektor.
          </note>
          <note>
            Det måste vi kunna bestämma över själva.
          </note>
          <note>
            Anf. 58 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi ska bestämma själva. Det är målsättningen och
            inriktningen. Vi ska inte låna utomlands, som vi gjorde förr.
            Vi ska bestämma själva.
          </note>
          <note>
            Det är svensk produktion som är basen för svensk välfärd.
          </note>
          <note>
            Gudrun frågar om detta. Vi har mycket riktigt haft en bättre
            utveckling i Sverige än EU-snittet. Det är bra att det sägs. I
            valrörelsen fanns det ett annat budskap - inte från Gudrun Schymans
            sida utan från andras - om att Sverige skulle halka efter. Det
            är inte sant. Sverige har haft en bättre utveckling. Men vi kanske
            skulle kunna ha haft en ännu bättre utveckling om vi tidigare
            hade utnyttjat förutsättningen att få en lägre ränta, att pressa
            priserna och att få ut mer för våra löner och pensioner. Stödet
            för ett sådant resonemang kan vi hämta på andra sidan Bottenviken.
          </note>
          <note>
            Finnarna har haft en bättre utveckling än vi, och de är med i
            EMU. Det skulle vi naturligtvis ha kunnat ha också i Sverige -
            det är jag övertygad om.
          </note>
          <note>
            Inget av det som Gudrun Schyman talar om i form av finanspolitiska
            åtgärder och instrument är sådant som vi inte använder redan i
            dag. Det är ju detta som den ekonomiska politiken syftar till
            och använder sig av. Det är olika typer av skatter, reserveringar
            och garderingar för att vi inte ska hamna i ett läge med stora
            underskott.
          </note>
          <note>
            Gudrun Schyman talar om 10-20 miljarder kronor i buffertfonder.
            Vi har ju redan en buffertfond uppbyggd! Jag har slitit för den
            och regeringen har slitit för den. Gudrun Schyman har varit måttligt
            entusiastisk inför den, men det handlar faktiskt om de överskott
            vi har i de offentliga finanserna. De är nu 2 %
          </note>
          <note>
            av BNP. Vi får falla ned till -3 %. Det är hela fem procents
            marginal! Det är vår buffertfond. Den kan vara större, som STEMU-utredningen
            säger. Den kan vara 3 %, så att vi får sex procents buffertfond.
            6 %
          </note>
          <note>
            på en BNP på drygt 2 000 miljarder - det blir uppemot 150 miljarder
            kronor i buffertfond. Det tryggar jobben och det tryggar välfärden
            i en lågkonjunktur.
          </note>
          <note>
            Det är ju det som vi har byggt upp! Det är det ni har gjort i
            den här kammaren under de senaste tio åren.
          </note>
          <note>
            Ni har skaffat er den ekonomiska handlingsfrihet som behövs för
            att ett litet, exportberoende land ska ta steget att gå in i den
            gemensamma valutan och få fördelarna av prispress och lägre ränta.
          </note>
          <note>
            Därmed blir det större välfärd för dem som lever på lön och pension,
            och inte för dem som lever på att producera till högre priser
            än vad som annars skulle vara nödvändigt. Det är så det ser ut.
            Därför tror jag att det här är rätt för Sverige.
          </note>
          <note type="speaker">
            Anf. 59 MAUD OLOFSSON (c) replik:
          </note>
          <note>
            Herr talman! Statsministern tar upp en del viktiga problem och
            utmaningar inför framtiden - jag tror att det var så han uttryckte
            det.
          </note>
          <note>
            Jag noterar då att de regionala klyftorna i Sverige inte är något
            problem för statsministern. För mig handlar det om att skapa ekonomisk
            tillväxt och utveckling i hela landet för att ge förutsättningar
            för en bra välfärd. Det är inte den offentliga sektorn som driver
            tillväxt, utan det är en massa småföretag runtom i landet. Då
            krävs det rätt förutsättningar.
          </note>
          <note>
            Jag saknar förslag som innebär att företag och människor kan
            bo och leva i hela landet genom bättre förutsättningar för vägnätet.
            Jag saknar förslag som innebär att vi år 2002 kan få en bredbandsutbyggnad
            som gäller hela landet. Vart tog löftena om bredbandsutbyggnaden
            vägen? Är det klart för statsministern att Vietnam nu går in och
            satsar 80 miljarder på bredband? Vietnam klarar av att bygga ut
            modern teknik, men inte Sverige. Vi har bekymmer i telekomsektorn.
            Vi har bekymmer med kommunikationer. En bredbandsutbyggnad i hela
            Sverige skulle ge goda förutsättningar.
          </note>
          <note>
            Jag vill också se, och jag efterlyser, åtgärder för att förbättra
            villkoren för småföretagen. Det gäller inte minst de småföretag
            som Centerpartiet naturligtvis slåss alldeles extra för, nämligen
            de inom jordbruket. De är en förutsättning för landsbygdens överlevnad,
            men också en förutsättning för att vi ska få god, sund och säker
            mat. Jag vill ha åtgärder och jag vill ha förslag som minskar
            de regionala klyftorna.
          </note>
          <note>
            Det är nämligen inte bara bra för landsbygden, utan det är bra
            för hela Sverige.
          </note>
          <note>
            Anf. 60 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi är helt överens om vikten av en aktiv regionalpolitik.
            Bra kommunikationer, väl spridda högskolor och starka kommunala
            ekonomier som bygger på ett ordentligt utbildningssystem; så ser
            politiken ut. Sedan får Maud Olofsson och Centern fundera på med
            vilket parti man kan genomföra en sådan politik. Det är det första.
          </note>
          <note>
            Det andra som jag vill säga är att jag är glad att
          </note>
          <note>
            Maud Olofsson i kammaren tar upp jordbrukets villkor, så att
            jag slipper vara den enda som talar om jordbruket i den här församlingen.
            Det är viktigt, och jordbruket är en enormt central del av svensk
            landsbygdsutveckling. Det är också viktigt för landets ekonomi.
          </note>
          <note>
            Avslutningsvis vill jag säga att jag blir lite förvånad över
            valrörelsens slutskede. Då fick vi som ni vet en broschyr till
            samtliga hushåll med de fyra borgerliga partiledarna glatt leende
            mot oss. Där kunde man inte hitta ordet regionalpolitik. Jag har
            aldrig varit med om att Centern i slutet av en valrörelse har
            släppt den frågan såsom man gjorde nu.
          </note>
          <note type="speaker">
            Anf. 61 MAUD OLOFSSON (c) replik:
          </note>
          <note>
            Herr talman! I debattens hetta är det lätt att vara lite oförsiktig
            med sanningen. Göran Persson har läst dåligt, för detta finns
            med i broschyren.
          </note>
          <note>
            Det räcker inte med att tala om regional utveckling och att tala
            om jordbrukets villkor. Det handlar också om att lägga fram konkreta
            förslag. Ni har ju stått här nu i fyra, eller låt oss säga åtta,
            år och pratat om detta. Men fortfarande har inte Sveriges jordbrukare
            samma villkor som övriga Europas jordbrukare.
          </note>
          <note>
            Ni har stått här och pratat om bredbandsutbyggnad i hela Sverige,
            men ni har inte lagt fram några förslag. 8 miljarder, sägs det,
            men det krävs någonstans mellan 60 och 70 miljarder kronor för
            att klara detta! En gång i tiden klarade vi att bygga ut telefonnätet.
            Vi klarade att bygga järnvägsnätet, vi klarade att bygga elnätet
            och så vidare. År 2002 klarar inte vi att bygga den moderna infrastruktur
            som vi behöver.
          </note>
          <note>
            Vi klarar inte av att sköta det vägnät som vi behöver för att
            människor ska kunna bo och leva i hela Sverige. Ansvaret är ditt,
            Göran Persson! Det räcker inte med att stå här och prata.
          </note>
          <note>
            Centerpartiet har i sin budgetmotion lagt pengar både på att
            bygga ut bredbanden och på att rusta det finmaskiga vägnätet.
            Vi har lagt pengar till de enskilda vägarna, till att sänka arbetsgivaravgiften
            för småföretagen och pengar till likvärdiga villkor för jordbruket
            i hela Sverige jämfört med Europa. Ni har inte lagt de pengarna
            i ert budgetalternativ - det är sanningen! Då spelar det ingen
            roll om ni kallar propositioner för "livskraft i hela landet"
            och att Göran Persson står här och säger att vi ska satsa på jordbruket
            och så vidare. Det hjälper inte! Det är bara de konkreta exemplen
            som är intressanta, och inte talet här i talarstolen. Jag beklagar
            det.
          </note>
          <note type="speaker">
            Anf. 62 PETER ERIKSSON (mp):
          </note>
          <note>
            Herr talman! Jag tog miste på tiderna förra gången. Det är därför
            jag har lite för mycket tid kvar. Jag ska inte hålla er kvar här
            alla dessa minuter.
          </note>
          <note>
            Jag tänkte avslutningsvis kort ta upp EMU-frågan.
          </note>
          <note>
            Det stora problemet med EMU-frågan är att man lämnar ifrån sig
            räntan, valutakursen och mycket av den finanspolitik som gör det
            möjligt att bedriva en ekonomisk politik för Sverige. Det blir
            en europeisk ekonomisk politik. Det blir inte en ekonomisk politik
            som är anpassad just till svenska förhållanden. Det gör att man
            måste ha stora farhågor inför framtiden.
          </note>
          <note>
            Det finns stora risker med det här projektet. Vi vet inte vart
            det kommer att leda. Det kanske går bra ett antal år i Sverige,
            med det kan också gå väldigt illa.
          </note>
          <note>
            Det kan leda till att andra länder får stora problem eftersom
            det är den tyska räntan som leder detta, precis som statsministern
            sade. Så kommer det att vara även i den övriga ekonomiska politiken
            i stor utsträckning.
          </note>
          <note>
            I det läget vet vi att några länder kommer att fara illa. Några
            kommer att drabbas av hög arbetslöshet.
          </note>
          <note>
            Vad händer då i förlängningen när vi inte längre har möjligheter
            att hantera detta? I dag finns det inte en centralmakt i Bryssel
            som kan hantera en sådan situation. Då kommer kraven på att göra
            EU till en starkare ekonomisk statsmakt och på att lägga över
            skattemöjligheter till Bryssel och EU. Då har vi lämnat ifrån
            oss ännu mer av den ekonomiska demokratin och de möjligheter att
            styra Sverige som vi fortfarande har kvar. Diskussioner bör föras
            det närmaste året om var vi ska lägga makten. Ska den finnas kvar
            här i
          </note>
          <note>
            Sverige? Eller ska vi överlämna den till andra länder och till
            Brysseladministrationen?
          </note>
          <note>
            Partiledardebatten var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 12.22 på förslag av förste vice talmannen
            att ajournera förhandlingarna till kl. 14.00 då den allmänpolitiska
            debatten skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            2 § Anmälan om uppteckningar vid EU-
          </note>
          <note>
            nämndens sammanträden
          </note>
          <note>
            Andre vice talmannen anmälde att uppteckningar från EU-nämndens
            sammanträde fredagen den
          </note>
          <note>
            11 oktober inkommit.
          </note>
          <note>
            3 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM19 Lägesrapport för GALILEO-
          </note>
          <note>
            programmet KOM(2002)518 till trafikutskottet
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2002/03:16 till skatteutskottet
          </note>
          <note>
            Motioner
          </note>
          <note>
            2002/03:Sf1 och Sf2 till socialförsäkringsutskottet
          </note>
          <note>
            2002/03:Ub1-Ub3 till utbildningsutskottet
          </note>
          <note>
            5 § Allmänpolitisk debatt
          </note>
          <note>
            Hälso- och sjukvård, socialfrågor och ohälsa
          </note>
          <note type="speaker">
            Anf. 63 CRISTINA HUSMARK PEHRSSON (m):
          </note>
          <note>
            Fru talman! Jag vågar påstå att regeringen diskriminerar äldre
            eftersom de åsidosätter äldres möjlighet att välja vårdgivare.
            Friska, unga och raska kan nämligen bo var som helst och besöka
            tandläkare, sjukgymnaster och läkare snart sagt varsomhelst. Finns
            det några landsting som försöker försvåra eller förhindra det
            kanske man kan flytta. Det finns exempel på det. Annars kan man
            så klart betala vården och omsorgen ur egen ficka eller köpa en
            privat hälsoförsäkring. Det vet vi att det är många som anser
            sig tvingade att göra. Det finns många gräddfiler för unga, raska
            och rika i detta socialdemokratiska Sverige.
          </note>
          <note>
            Men vad finns det för möjligheter att göra sin röst hörd om man
            är äldre, sjuk och har låg pension? Det finns nästan inga. Därför
            vågar jag påstå att regeringen och vänsterpartierna som finns
            i den här kammaren, och som åtskilliga gånger har röstat emot
            valfrihet för äldre, diskriminerar.
          </note>
          <note>
            Vad har jag då, fru talman, för bevis för det jag säger? Jo ,i
            min hand har jag Socialstyrelsens utvärdering av den lag som skulle
            ge äldre rätt att flytta,
          </note>
          <note>
            § 6h i socialtjänstlagen. Man har där tittat på de tusentals
            ansökningarna om att få flytta. Det handlar om äldre som vill
            byta vårdgivare här i landet men som inte får, inte har fått och
            inte kan.
          </note>
          <note>
            I Socialstyrelsens utvärdering har man tittat på alla de ansökningar
            som kom in år 2000. Man konstaterar att det är hundratals som
            har fått avslag på sina önskemål och inte fått dem uppfyllda.
            Anledningarna är många, men bara det att någon ska bedöma mig
            och min längtan att byta vårdgivare är klart diskriminerande,
            ännu mer när man sedan avslår denna ansökan. Bedömningen hänger
            också samman med enskilda kommuners ekonomi. Jag ber att få läsa
            ur den här utvärderingen. Där står det: "Vissa kommuner har infört
            som en rutin att besöka samtliga sökanden i deras hemkommuner
            oberoende av var de bor i Sverige. För en kommun som erhållit
            ett stort antal ansökningar kan detta medföra stora kostnader.
          </note>
          <note>
            Å andra sidan kan dessa kostnader vägas upp om hembesöket innebär
            att den sökande tar tillbaka sin ansökan om särskilt boende."
          </note>
          <note>
            Fru talman! Det är inhumant, det är orättvist och det är inte
            jämlikt att på detta sätt hindra äldre som vill flytta. Låt mig,
            herr socialminister, för att visa på dagens inlåsta system när
            det gäller valfrihet för äldre, göra en jämförelse. Jag har i
            dag en tandläkare i en annan kommun. Jag undrar om socialminister
            Lars
          </note>
          <note>
            Engqvist tycker att det vore bättre att någon i min kommun såg
            mig i munnen för att se efter mina behov och sedan i stället hänvisade
            mig till en kommunalt anställd tandläkare för att där ge mig en
            ledig tid
          </note>
          <note>
            - om det blir någon tid över huvud taget. Och själv förväntas
            jag bara vara tacksam.
          </note>
          <note>
            Det är så äldreomsorgen och valfriheten för äldre fungerar i
            dag. Som äldre är jag satt under förmyndare. Jag är satt under
            kommunpolitikernas och biståndshandläggarnas hand och de lagar
            som vi stiftar här i riksdagen. Äldre har kommunarrest. Visst
            har äldre rätt att byta enligt den här lagen. Men den fungerar
            inte. Vad ska vi då göra för att lagen ska fungera, för att äldre
            ska kunna få flytta närmare barn och barnbarn eller till ett annat
            boende? Socialstyrelsen ger lösningen på problemet, och det är
            också ett förslag som vi moderater länge har haft.
          </note>
          <note>
            Fru talman! Köerna uppkommer i en kommun därför att pengarna
            inte följer med den äldres behov och det val den äldre har gjort.
            Det är alltså en anledning till avslagen: att inte pengarna följer
            med. Särskilt märkligt är detta då Socialstyrelsen samtidigt skriver
            att det här är ett nollsummespel sett ur nationell synpunkt. Antalet
            som flyttar in i en kommun och antalet som vill flytta ut ur en
            kommun är detsamma. Det handlar alltså inte om något ekonomiskt
            risktagande att låta äldre få flytta över kommungränserna. Det
            handlar snarare om makt och ovilja från de styrande.
          </note>
          <note>
            Fru talman! Jag vill också ge ett exempel på hur det kan se ut.
            Av en slump tittade jag efter i Socialstyrelsens rapport beträffande
            kommunen Strängnäs.
          </note>
          <note>
            År 2000 har 17 äldre velat flytta till Strängnäs. Från
          </note>
          <note>
            Strängnäs ville sex flytta. Antalet som ville komma till Strängnäs
            var alltså netto nio personer. Låt oss tänka oss att de här vill
            ha en plats i ett särskilt boende för 400 000 kr. Nio gånger 400
            000 kronor - bäva månde Strängnäs!
          </note>
          <note>
            Nu var det bara fem som kom, och jag kan förstås undra vart de
            övriga tolv tog vägen. Nu blev det bara
          </note>
          <note>
            2 miljoner kronor extra för Strängnäs, och det var nog
          </note>
          <note>
            Strängnäs kommun tacksamma för. Så kan det gå till när inte pengarna
            följer den enskilda. Låt oss då betänka att de personer som flyttade
            in i Strängnäs faktiskt flyttade från en annan kommun som nu slipper
            kostnaden. Samtidigt handlar det om 23 ansökningar som skulle
            bedömas, och vad kostar inte bara det?
          </note>
          <note>
            Fru talman! Slutligen vill jag säga att det är dags att erkänna
            äldre och deras rättigheter. Det är dags att införa valfrihet
            och mångfald också för äldre i hela landet och ett ekonomiskt
            styrsystem som gör detta möjligt.
          </note>
          <note type="speaker">
            Anf. 64 CECILIA WIKSTRÖM (fp):
          </note>
          <note>
            Fru talman! Den som har gjort en resa har alltid något att berätta.
            Kommer ni ihåg det ordspråket, som grundar sig på Tysklands 1700-tal
            men som Posten använde för några år sedan i sin reklam? Förra
            veckan gjorde vi, en grupp parlamentariker härifrån riksdagen,
            en från varje parti, en resa som ledde oss både till paradiset
            och till helvetet. Vi reste till Tanzania för att tillsammans
            med en grupp tanzaniska parlamentariker och RFSU arbeta med frågor
            som rör sexuell och reproduktiv hälsa. Vi arbetade framför allt
            med frågan om hiv och aids och unga människors möjligheter att
            skydda sig mot denna förtärande, fasansfulla sjukdom.
          </note>
          <note>
            Paradiset omgav oss hela tiden i form av naturen, värmen, den
            mänskliga värmen och mötena med varandra. Men det finns inget
            paradis utan en orm. I
          </note>
          <note>
            detta fall, i Tanzania, är det utan tvekan hiv- och aidsproblematiken.
            Mer än två miljoner människor är smittade eller sjuka i denna
            sjukdom.
          </note>
          <note>
            När vi i dag här i kammaren talar om hälso- och sjukvård blir
            det lätt en fråga som bara rör oss här hemma. Därför tycker jag
            att det känns viktigt att vi breddar frågan och lyfter fram hälsa
            också ur ett globalt perspektiv.
          </note>
          <note>
            Hiv/aids är ett problem och en angelägenhet som rör alla, också
            oss här hemma i Sverige. Sidas nya policydokument, som presenterades
            för ett par veckor sedan, borde ännu mer ha lyft fram frågorna
            kring hiv/aids, och vi borde alla i vår kamp mot fattigdomen fokusera
            detta område. Hiv/aids och fattigdom hör nära ihop. Jag vill gärna
            höra om socialministern delar min uppfattning att Sverige bör
            ta ett ökat ansvar i biståndsverksamheten också på detta område.
          </note>
          <note>
            Men låt oss nu gå från Tanzania tillbaka hem till
          </note>
          <note>
            Sverige.
          </note>
          <note>
            Vi har i dag från denna talarstol hört hur sjukskrivningarna
            ökar månad för månad och spränger varje budgetram. I Uppsala län,
            som jag representerar, har sjukskrivningarna ökat med 88 % på
            tre år.
          </note>
          <note>
            Kostnaderna för de långtidssjukskrivna i Uppsala län har ökat
            lavinartat. Något måste göras, och det omedelbart. Sjukdom och
            långa sjukskrivningar måste förebyggas, och människor ska kunna
            garanteras hjälp i ett land som Sverige.
          </note>
          <note>
            Folkpartiet vill införa en rehabiliteringsgaranti.
          </note>
          <note>
            Det gick vi till val på. Vi lyfte fram det gång på gång.
          </note>
          <note>
            Denna rehabiliteringsgaranti innebär att den människa som är
            sjukskriven inom två månader ska få hjälp att konsultera ännu
            en läkare, och tillsammans bedömer man behovet av rehabilitering
            eller vård. Som det ser ut i dag rinner 84 miljarder om året ut
            ur statskassan till sjukpenning, sjukbidrag och förtidspensioner.
          </note>
          <note>
            Kostnaderna för enbart sjukskrivningar ökar varje dag med omkring
            25 miljoner kronor.
          </note>
          <note>
            Fler och fler människor i Sverige mår dåligt. Det vet jag också
            som präst. Mitt i välfärden växer ångesten för att inte hinna,
            att inte räcka till och att inte leva upp till egna och andras
            förväntningar. Det äts fler tabletter mot magsmärtor, diffus värk,
            huvudvärk och sömnlöshet. Köerna till psykoterapi har aldrig varit
            så långa som nu. Det är de stressrelaterade sjukdomarna som ökar,
            med mycket långa sjukskrivningar som följd - sjukskrivningar som
            ofta inte leder till vare sig behandling eller annan terapi. Och
            vårdköerna växer, delvis på grund av att de som ska vårda, alltså
            landstingens sjukvårdspersonal, är sjuka i större omfattning än
            personal hos vårdgivare i privat regi.
          </note>
          <note>
            Denna utveckling har varit synlig länge. Redan
          </note>
          <note>
            1999 skrev Riksförsäkringsverkets chef att det finns all anledning
            till oro. Enligt min och Folkpartiets mening behöver ett handlingsprogram
            mot ohälsan omfatta en rad olika politikområden. Det beror inte
            minst på att de psykosociala diagnosernas ökning förklaras av
            missförhållanden i arbetslivet. Grunden finns i en känsla av vanmakt
            hos den enskilde. Det handlar om ekonomiska förbättringar för
            barnfamiljerna. Det handlar om en ny arbetstidsreform, om möjlighet
            till bättre och billigare hemtjänster och om en aktivare företagshälsovård.
            Det handlar också om en aktivare kulturpolitik, för kultur befrämjar
            hälsa på djupet - hälsa och livsmening.
          </note>
          <note>
            Folkpartiet vill verka för färre långtidssjukskrivningar, och
            det omfattar åtgärder av skilda slag. Det är ett uttryck för vår
            bestämda vilja att förkorta många människors långa lidande och
            minska statens skenande utgifter.
          </note>
          <note>
            Tack, fru talman. Det var skönt att få avleverera ett jungfrutal.
          </note>
          <note>
            (Applåder)
          </note>
          <note type="speaker">
            Anf. 65 CHATRINE PÅLSSON (kd):
          </note>
          <note>
            Fru talman! Ärade socialutskottskollega! Det är trevligt att
            se Kerstin Heinemann som talman.
          </note>
          <note>
            I min profession inom sjukvården har jag under hela mitt liv
            mött väldigt många människor som på en minut eller kanske ännu
            kortare tid har drabbats av sjukdom, olycka eller sorg som faktiskt
            har förändrat hela livsperspektivet. Det är ofta det som är utgångspunkten
            för mig när jag i debatterna talar om vikten av en god vård och
            omsorg för alla efter behov.
          </note>
          <note>
            I dag har många klivit ur sina bäddar i hopp om att också i kväll
            få gå till sängs friska och utan några större livsproblem. Ändå
            vet vi att många människor varje dag drabbas av slag som inte
            kan gottgöras med ekonomiska resurser. Enskilda människor drabbas
            plötsligt av något oväntat, och så blir människorna i en hel familj,
            ofta vänkrets och släkt, också drabbade och bestörta.
          </note>
          <note>
            I valtider är vi vana vid att det presenteras många opinionsmätningar
            där man undersöker människors viktigaste frågor. I varenda opinionsundersökning
            återkommer hälsa, vård och omsorg på första eller andra plats
            också hos unga och friska. Det är inte konstigt att det är så,
            för vår hälsa och vårt liv är värda så mycket. Om vi inte har
            vårt liv eller om vi blir allvarligt sjuka kan vi inte heller
            njuta av den materiella välfärden. Ändå vet vi, så ock i den här
            kammaren, att de materiella frågorna oftast får det allra största
            utrymmet i debatten.
          </note>
          <note>
            Jag har många gånger från den här talarstolen ställt frågan:
            Hur kan vi acceptera att det är årslånga köer när våra kroppar
            behöver repareras, medan vi aldrig accepterar det när det är någon
            materiell pryl som ska repareras - det kan gälla datorn, bilen
            eller
          </note>
          <note>
            TV-apparaten? Ändå är det så.
          </note>
          <note>
            Detta, fru talman, är ett tecken på att något har gått snett.
            Därför presenterade de borgerliga partierna ett förslag till vårdgaranti
            några månader före valet.
          </note>
          <note>
            Vi ville ge människor ett instrument för att de ska garanteras
            god vård. Sent omsider hakade också Socialdemokraterna på förslaget
            om en vårdgaranti, och det är naturligtvis bra.
          </note>
          <note>
            Jag vill också påminna om att vi i vårt land alltid har haft
            en modell med solidariskt finansierad sjukvård, det vill säga
            att vi betalar efter bärkraft. Så tycker vi att det ska vara också
            nu. Men vi måste förändra situationen därför att många inte får
            god vård i tid.
          </note>
          <note>
            Vi behöver först och främst se till att det blir en ökad tillväxt
            även i Sverige. Varför ska vi vara det fattigaste landet i Norden
            om man ser till tillväxten?
          </note>
          <note>
            Varför har vi planerat in att vårdpersonal av alla kategorier
            under största delen av dagen ska syssla med administration i stället
            för det de är utbildade för? Det vill vi ändra på.
          </note>
          <note>
            Vi måste förstå att vi behöver en mångfald även inom vårdområdet,
            som kan öka kvaliteten och ge möjligheter för alternativa driftsformer.
            Det vill vi skapa förutsättningar för. Vi måste ta bort de flaskhalsar
            som finns i vården och som gör att människor inte får tillgång
            till vård när de faktiskt behöver den.
          </note>
          <note>
            En av de flaskhalsarna är bristen på vårdplatser.
          </note>
          <note>
            Antalet vårdplatser har under de gångna åtta socialdemokratiska
            regeringsåren faktiskt minskat med
          </note>
          <note>
            30 %. Det gör att till och med många planerade operationer får
            ställas in, och patienten får åka hem med oförrättat ärende därför
            att det har kommit in för många akut sjuka.
          </note>
          <note>
            Vi måste se till att satsa på vårdpersonalen. Jag kan inte nog
            stryka under detta. Därför, kära vänner, hjälper det inte om vi
            skapar extra miljarder till vården om vi inte har utbildade människor
            som kan leverera den till sjuka människor.
          </note>
          <note>
            I dag fick jag en rapport om att antalet sjuksköterskeplatser
            på Kalmar högskola inte kunde utökas som man hade tänkt på grund
            av bristande ekonomiska resurser. Vi måste både långsiktigt och
            kortsiktigt se till att vi garanterar att det finns god vårdpersonal
            så att alla människor kan få vård i rätt tid.
          </note>
          <note type="speaker">
            Anf. 66 BÖRJE VESTLUND (s) replik:
          </note>
          <note>
            Fru talman! Det som jag skulle vilja fråga om är lite specifikt.
            När man talar om vårdfrågor är det väldigt lätt att alltid nämna
            operationsköer och det gissel som det säkert innebär att stå där.
            Men min specifika fråga i detta avseende är: Vad tänker man göra
            åt sådana sjukdomar som kanske kräver mycket lång tid av vård
            men som kanske kräver specialinriktad vård några få gånger om
            året? Jag tänker till exempel på epileptiker och epilepsisjuka
            där vården, inte minst i de landsting som Kristdemokraterna har
            varit med och tagit ansvar för, kraftigt har försämrats under
            föregående mandatperiod. Jag tänker till exempel på att man inte
            får träffa en neurolog en gång om året. Man får inte en neuropsykologisk
            undersökning när man har fått en begynnande sjukdom. Jag tänker
            också på att man inte får möjlighet att rehabilitera sig för att
            faktiskt komma tillbaka till arbete utan i stället kanske får
            en livslång förtidspension. Vad har Kristdemokraterna i det avseendet
            för vackra tankar mer än möjligen de vackra ord som Chatrine Pålsson
            framför i detta anförande?
          </note>
          <note type="speaker">
            Anf. 67 CHATRINE PÅLSSON (kd) replik:
          </note>
          <note>
            Fru talman! Jag vill faktiskt tacka för denna fråga.
          </note>
          <note>
            Det ger mig möjlighet att stryka under att vi i det dokument
            som de borgerliga partierna har tagit fram inte specifikt nämner
            operationer, utan detta gäller alla behandlingar. Dessutom ska
            det prioriteringsbeslut som riksdagen fattade för fem år sedan
            i full enighet gälla, det vill säga att kroniskt sjuka finns i
            prioriteringsgrupp ett. Vi måste se till att detta verkställs
            och används ute i landstingen.
          </note>
          <note>
            När det gäller neurologerna kan jag som talesman för frågorna
            säga att jag några månader före valet skickade ut ett meddelande
            om att det ska finnas minst en neurolog på varje sjukhus därför
            att jag tycker att det är en bristvara. Vi har också arbetat för
            att få en långtidsplan för behovet av specialister.
          </note>
          <note>
            Jag håller därför med Börje Vestlund om att vi verkligen behöver
            satsa på dessa specifika grupper, och oftast epileptiker som inte
            har möjlighet att vara så högljudda när de talar för sig.
          </note>
          <note type="speaker">
            Anf. 68 BÖRJE VESTLUND (s) replik:
          </note>
          <note>
            Fru talman! Det är fortfarande så att väldigt många personer
            med epilepsi inte får denna vård. Jag är nyfiken på vad man mer
            konkret tänker göra. Det finns fortfarande ett antal landsting
            som har ett styre där Kristdemokraterna medverkar. Vad kommer
            man konkret från Kristdemokraternas riksdagsgrupp att göra? Det
            vore intressant att veta.
          </note>
          <note type="speaker">
            Anf. 69 CHATRINE PÅLSSON (kd) replik:
          </note>
          <note>
            Fru talman! Såvitt jag vet är det enda landsting som i går fick
            borgerlig majoritet och en landstingsstyrelseordförande som är
            kristdemokrat, nämligen
          </note>
          <note>
            Anders Andersson.
          </note>
          <note>
            När det gäller epilepsiteam har vi talat mycket om det och uttalat
            oss för det i Kalmar län. Men frågan om epilepsiteam är ingen
            fråga för riksdagen, utan det är respektive landsting som ska
            organisera vården.
          </note>
          <note>
            Själv tror jag mycket på epilepsiteam. Jag tror att det är ett
            alldeles utmärkt sätt att ge epileptiker stöd och vård och deras
            anhöriga stöd.
          </note>
          <note>
            Kristdemokraterna har i sitt budgetalternativ anslagit 3,5 miljarder
            kronor för de kommande två åren för att garantera att alla ska
            få en god vård. Och där understryker jag igen att vi till hundra
            procent vill arbeta för prioriteringsbeslutet som fattades om
            att kroniskt sjuka ska finnas i grupp ett.
          </note>
          <note type="speaker">
            Anf. 70 ELINA LINNA (v):
          </note>
          <note>
            Fru talman! Det är inte ovanligt att vi i olika sammanhang får
            frågan: Vad önskar du dig av framtiden? Och det är inte heller
            ovanligt att många av oss har följande svar på frågan: att ha
            hälsan.
          </note>
          <note>
            Hälsa är betydelsefullt för alla människor. Trots det är folkhälsa
            på många sätt ett underskattat politikområde. Vi har en god generell
            folkhälsa i Sverige, men hälsoklyftorna är stora och tenderar
            till och med att öka. Den stressrelaterade ohälsan och utbrändheten
            ökar och med den långtidssjukskrivningarna.
          </note>
          <note>
            Vad beror då ökningen av stressrelaterad sjuklighet på, och hur
            kommer det sig att det är så många kvinnor, och för all del en
            del enstaka män också, inom vård och omsorg som drabbats hårt
            av den nya epidemin av sjukskrivningar? Det finns säkert flera
            förklaringar till detta, men en viktig orsak är försämringar i
            arbetsmiljön inom vård- och omsorgssektorn under 90-talet. Nedrustningen
            av den offentliga sektorn och de höga kraven på personalen har
            bidragit till långtidssjukskrivningarna. Det är ett känt faktum
            att besparingar och neddragningar av resurser i kombination med
            stress och oförändrat tungt arbete resulterar i ökad sjukfrånvaro.
            Vård- och omsorgssektorn behöver mer resurser. Den offentliga
            sektorn har krympts alldeles för mycket. Om vi skulle satsa lika
            stor del av bruttonationalprodukten på vård, skola och omsorg
            som vi gjorde för 20 år sedan skulle dessa verksamheter ha 100
            miljarder kronor mer att röra sig med.
          </note>
          <note>
            Fru talman! Ett av de allvarligaste problemen inom svensk hälso-
            och sjukvård är den växande personalbristen. Överallt saknas det
            sjuksköterskor, läkare och undersköterskor. Alltfler landsting
            har tvingats att anlita bemanningsföretag och stafettläkare. Detta
            har i sin tur lett till brister i kvalitet gentemot patienten
            och försämrad ekonomi för landstingen. I stället behöver landstingen
            hållbara lösningar för att lösa problemen med personalbristen.
          </note>
          <note>
            I Sverige finns det samtidigt ett stort antal läkare och sjuksköterskor
            som har en vårdutbildning men som inte får arbeta inom sitt yrke
            för att de saknar svensk legitimation. Att dessa människor har
            så svårt att erhålla svensk legitimation beror på att de länder
            som de kommer från ligger utanför EU. Utöver utbildningen i det
            egna landet har de ofta en lång yrkeserfarenhet med sig. Det hjälper
            inte. Den enda vägen att erhålla en svensk legitimation verkar
            vara att först gå en svensk sjuksköterskeutbildning.
          </note>
          <note>
            Vänsterpartiet har tidigare väckt frågan om det orimliga att
            ha olika krav beroende på om vederbörande kommer från ett land
            inom eller utanför EU.
          </note>
          <note>
            Fru talman! Det handlar inte om att sänka kraven för erhållandet
            av svensk legitimation eller att negligera olikheter i andra länders
            utbildningar. Men
          </note>
          <note>
            Vänsterpartiet anser att Socialstyrelsens nuvarande regler är
            diskriminerande och att reglerna bör vara jämlika vad gäller kraven
            på att få en svensk legitimation. Vi har inte råd att på detta
            sätt slösa med människors kunnande och kompetens.
          </note>
          <note>
            Fru talman! Vänsterpartiet anser att det behövs mer resurser
            för att hälso- och sjukvården ska kunna behålla fortsatt hög kvalitet.
            Det handlar om tre viktiga p:n - pengar, personal och prioriteringar.
            Vi måste ha råd med vård som är till för alla. Allas rätt att
            vid behov ha tillgång till en god hälso- och sjukvård är en av
            grundstenarna i den svenska välfärden. Prioriteringar inom hälso-
            och sjukvården ska ske efter behov, inte efter utbud och efterfrågan.
          </note>
          <note>
            För oss i Vänsterpartiet går prioriteringar av de svårast sjuka
            och tillförandet av mer resurser till vården före vårdgarantier.
            Vänsterpartiet vill bevara och utveckla den demokratiska och jämlika
            hälso- och sjukvården.
          </note>
          <note type="speaker">
            Anf. 71 CRISTINA HUSMARK PEHRSSON (m) replik:
          </note>
          <note>
            Fru talman! Elina Linna pratar om en viktig del i vårt samhälle,
            nämligen personalen inom vård och omsorg. Hon nämnde tre p: personal,
            pengar och prioriteringar. När det gäller prioriteringar tror
            jag vi är helt överens i denna kammare. Vi har antagit en lag
            som heter prioriteringsordningen. Den är vi helt överens om.
          </note>
          <note>
            När det gäller personalen och sjukskrivningar kan jag påminna
            om att Kommunal och Vårdförbundet har gjort en analys av hur personalen
            mår inom alternativa verksamheter jämfört med den offentliga.
          </note>
          <note>
            Personal, sjuksköterskor och undersköterskor med flera, som jobbar
            inom alternativa vård- och omsorgsformer mår bättre, är friskare
            och tjänar mer. Vad tror
          </note>
          <note>
            Elina Linna att vi kan dra för slutsatser av det?
          </note>
          <note type="speaker">
            Anf. 72 ELINA LINNA (v) replik:
          </note>
          <note>
            Fru talman! De slutsatser som vi kan dra är att 90-
          </note>
          <note>
            talets nedskärningar inom den offentliga vården har drabbat de
            anställda hårt. Samma antal personer ska ta hand om en åldrande
            befolkning. Det blir tyngre för personalen. Det finns förklaringar
            till att just personalen inom den offentliga vården drabbas hårdare
            av sjukskrivningar. De har mer att göra.
          </note>
          <note type="speaker">
            Anf. 73 CRISTINA HUSMARK PEHRSSON (m) replik:
          </note>
          <note>
            Fru talman! Vi kommer säkert att kunna diskutera detta mycket
            tillsammans, bland annat i socialutskottet. Jag tycker att vi
            i detta läge, när det fattas personal och vi har en utkörd personalgrupp,
            måste ta till vara alla lösningar. Vi får inte bortse från det
            faktum som både Kommunal och Vårdförbundet har kommit fram till,
            nämligen att personalen mår bättre inom alternativa vårdformer.
            Vi får dra lärdom av det.
          </note>
          <note>
            Elina Linna var också inne på personal som inte arbetar inom
            vården, som har flytt därifrån. Jag tycker också att det är väldigt
            viktigt att vi tar till oss det och diskuterar det. Nästan 80
            % av sistaårsstudenterna på läkarutbildningen vill inte arbeta
            inom vården. Det är kanske 20-30 % av sköterskorna som inte är
            verksamma efter fem år. Det är otroligt få av eleverna på gymnasiets
            vårdlinjer som går där för att arbeta inom vården.
          </note>
          <note>
            Jag tycker också att det är väldigt viktigt att vi tar till oss
            detta. Jag hoppas att Elina Linna vill se med öppna ögon och inte
            bara ser den offentliga sektorn som allenarådande framöver utan
            lyssnar till vad
          </note>
          <note>
            Kommunal och Vårdförbundet har att säga.
          </note>
          <note type="speaker">
            Anf. 74 ELINA LINNA (v) replik:
          </note>
          <note>
            Fru talman! Jag håller med om att det är ett bekymmer att personalen
            flyr från vården. Det är mycket bekymmersamt att ungdomar inte
            söker till vårdutbildningar. Vi måste ändra attityderna. Jag låter
            som en papegoja när jag upprepar talet om 90-talets nedskärningar,
            men det blev ju så att ungdomarna i slutet av 90-talet inte betraktade
            vårdyrkena som lönsamma framtidsyrken. Det får vi skörda i dag.
            Det är brist på ungdomar på vårdutbildningarna.
          </note>
          <note type="speaker">
            Anf. 75 CHATRINE PÅLSSON (kd) replik:
          </note>
          <note>
            Fru talman! Vi är överens om att det behövs pengar till vården.
            Tycker Elina Linna att de pengar som regeringen avsätter med stöd
            av Miljöpartiet och
          </note>
          <note>
            Vänsterpartiet är tillräckliga för god vård?
          </note>
          <note>
            Min andra fråga handlar om vad vårdgarantin skulle kunna föra
            med sig för nackdelar om den är baserad på prioriteringar. Jag
            har inte riktigt förstått resonemanget. Om det finns en kroniskt
            sjuk människa med reumatisk värk som behöver göra en operation
            är det då till nackdel för vederbörande om man garanterar en operation
            inom tre månader? Det är viktigt att reda ut detta. Jag kan inte
            se att det står i konflikt med vartannat.
          </note>
          <note type="speaker">
            Anf. 76 ELINA LINNA (v) replik:
          </note>
          <note>
            Fru talman! Jag börjar med pengarna. När Vänsterpartiet förhandlade
            fram budgeten tillsammans med Miljöpartiet och Socialdemokraterna
            hade vi större krav när det gäller pengar till vård- och omsorgssektorn.
            Det är inte okänt för någon att vi i valrörelsen hade öronmärkta
            pengar för att höja lönerna inom den offentliga sektorn, speciellt
            för kvinnor inom vården. Om man får önska här i talarstolen skulle
            jag önska större andel pengar till kommuner och landsting.
          </note>
          <note>
            Vi får fortsätta att diskutera frågan om vårdgarantin. Som jag
            har förstått vårdgarantin går det inte att i verkligheten kombinera
            den med prioriteringar. Vi har ont om personal. Vi klarar inte
            av det. Det är ont om specialister. Chatrine Pålsson talade nyss
            om neurologer. Det går inte ihop med prioriteringsordningen.
          </note>
          <note type="speaker">
            Anf. 77 CHATRINE PÅLSSON (kd) replik:
          </note>
          <note>
            Fru talman! Jag ser fram emot spännande diskussioner i socialutskottet.
            Jag måste ändå säga att för att kunna höja löner för vårdpersonal
            krävs en viss mångfald. Det tror jag att Elina vet om. Det är
            en av de metoder som lönerörelsen alltid har haft att arbeta med.
          </note>
          <note>
            Jag vill ge ett tips till Elina Linna som ny ledamot.
          </note>
          <note>
            I den kristdemokratiska budgeten finns tre och en halv miljard
            extra. Om Elina Linna skulle vilja går det att trycka på knappen
            till förmån för kristdemokraterna och mer pengar till kommuner
            och landsting.
          </note>
          <note type="speaker">
            Anf. 78 ELINA LINNA (v) replik:
          </note>
          <note>
            Fru talman! Det kommer jag nog inte att göra,
          </note>
          <note>
            Chatrine Pålsson. Jag är mycket nöjd med den överenskommelse
            som vi har kommit fram till.
          </note>
          <note type="speaker">
            Anf. 79 CARL-AXEL JOHANSSON (m) replik:
          </note>
          <note>
            Fru talman! Jag har en fråga om bemanningsföretagen. Kan det
            vara så att det finns för få andra alternativa arbetsgivare inom
            sjukvården och att man då söker sig till bemanningsföretagen som
            läkare och sjuksköterska för att få utöva sitt arbete och slippa
            en hel del administration som man annars är ålagd inom landstingets
            sjukvård? Vad kan man i så fall dra för slutsats av detta?
          </note>
          <note type="speaker">
            Anf. 80 ELINA LINNA (v) replik:
          </note>
          <note>
            Fru talman! Frågan gällde bemanningsföretagen.
          </note>
          <note>
            Det är ju kris inom den offentliga sektorn, inom vården. Vi har
            talat om långa sjukskrivningar inom vårdsektorn som drabbat väldigt
            många personer. Det finns naturligtvis många som söker sig därifrån
            på grund av att arbetsmiljön inte fungerar och med förhoppningen
            att man kan styra över sin arbetstid inom ett bemanningsföretag.
          </note>
          <note>
            Men det är ju ingen lösning för den offentliga sektorn. Och vi
            månar om den offentliga sektorn.
          </note>
          <note>
            Bemanningsföretagen är ju aktiebolag som ska dela ut vinst till
            aktieägare. Vänsterpartiet tror inte att man ska tjäna pengar
            på sjukdomar.
          </note>
          <note type="speaker">
            Anf. 81 CARL-AXEL JOHANSSON (m) replik:
          </note>
          <note>
            Fru talman! Då måste jag dra slutsatsen att all personal inom
            offentlig sektor ska vara anställd av landsting och kommun enligt
            Vänsterpartiet. Det måste vara en riktig slutsats. Då åsidosätter
            man ändå de arbetsmiljöproblem och andra arbetsproblem som ger
            de här höga sjukskrivningarna. Vi vet att det finns mycket färre
            sjukskrivna hos privata arbetsgivare än inom offentlig sektor.
          </note>
          <note>
            Den slutsats jag drar är att man måste öppna den offentliga sektorn
            så att alla som arbetar där inte alls behöver vara anställda av
            landsting och kommun utan mycket väl kan vara anställda av andra,
            privata arbetsgivare, eller driva egna verksamheter.
          </note>
          <note>
            Vinst utesluter inte på något sätt kvaliteten i sjukvården under
            förutsättning att man kan välja bort det som inte fungerar. Men
            Vänsterpartiet liksom andra partier vill inte ha den valfriheten.
            Den är fundamental inom hela sjukvården.
          </note>
          <note type="speaker">
            Anf. 82 ELINA LINNA (v) replik:
          </note>
          <note>
            Fru talman! Jag har inte sagt och Vänsterpartiet säger inte att
            all personal ska vara anställd inom den offentliga sektorn. Offentliga
            sektorn måste demokratiseras. Det är väldigt viktigt. Det finns
            mycket att göra där. Det finns också stora möjligheter inom många
            vårdområden att starta till exempel personalkooperativ. Där har
            vi inte kommit långt. Där måste vi jobba. Det finns ju alternativa
            möjligheter som
          </note>
          <note>
            Vänsterpartiet också kan stå bakom.
          </note>
          <note type="speaker">
            Anf. 83 KENNETH JOHANSSON (c):
          </note>
          <note>
            Fru talman! Precis som Cecilia Wikström är jag uppfylld av förra
            veckans besök i Tanzania. Det var en resa som gav inblickar i
            ett verkligt hot mot folkhälsan, hiv/aids. Närmare var femte person
            vi mötte på gatan var hivsmittad. Effektiv vaccinbehandling saknas
            där liksom hos oss. Bromsmedicin är för flertalet inte att tänka
            på i ett av världens fattigaste länder. Prevention och attityden
            till kondomanvändning är något man arbetar med, men mycket återstår.
            På vårdavdelningen vid universitetssjukhuset i Dar es
          </note>
          <note>
            Salaam fanns 49 patienter, hälften var hivsmittade.
          </note>
          <note>
            Vårdtiden är cirka två dygn för diagnos, därefter hem, oftast
            för att invänta döden. Så fasansfullt! Kampen mot hiv/aids är
            en gemensam jätteutmaning för hela världen. Forskning, prevention
            och behandling, allt lika viktigt, måste gå hand i hand.
          </note>
          <note>
            Fru talman! Vi har en bra hälso- och sjukvård i vårt land. Jämförelsen
            med ett riktigt fattigt land är naturligtvis orättvis. Vi satsar
            ganska mycket resurser på hälso- och sjukvården och får också
            hygglig utdelning. Men givetvis finns problem. Vi prioriterar
            det förebyggande arbetet alldeles för lågt. Hälsoklyftorna är
            tydliga mellan olika grupper och olika regioner.
          </note>
          <note>
            Vården ges inte alltid på lika villkor. Personalfrågan måste
            få sin lösning. Vårdköerna är ett gissel.
          </note>
          <note>
            Centerpartiet anser att hälso- och sjukvården ska finansieras
            med gemensamma medel. Vård efter behov och på lika villkor är
            för oss i Centerpartiet en självklarhet. En jämnare befolkningsutveckling,
            en solidarisk skatteutjämning och en breddad skattebas ger resurser
            och lika villkor. Vi vill se en decentraliserad hälso- och sjukvård
            där till exempel telemedicinen är ett viktigt stöd. Vi bejakar
            den medicinska forskningen som ger nya möjligheter att förebygga,
            lindra och bota.
          </note>
          <note>
            Centerpartiet vill satsa mycket mer på prevention, att hälsoproblem
            över huvud taget inte ska behöva uppstå. Vi vill helt enkelt medverka
            till en mer hälsoinriktad hälso- och sjukvård där primärvården
            utgör basen.
          </note>
          <note>
            Den 18 mars i år var folkhälsopropositionen aviserad. Det kom
            ingen. Nu står den på propositionslistan för november. Kommer
            den då? Jag saknar än så länge "drivet" och helhetssynen i folkhälsoarbetet
            från regeringens sida. Splittringen av hälsofrågorna mellan ministrar
            och departement förbättrar inte förutsättningarna.
          </note>
          <note>
            Fru talman! Som bekant har Centerpartiet medverkat till att vården
            och omsorgen nu erhåller ytterligare ekonomiska resurser som är
            inriktade på att utveckla primärvården, äldresjukvården, psykiatrin
            och att stimulera tillgänglighet och mångfald. Nationella handlingsplanen
            för hälso- och sjukvården samlar viktiga åtgärder för att nå utveckling
            på dessa områden. Socialstyrelsen har lämnat sin första årsrapport
            över arbetet. Den visar att det händer en hel del positivt när
            det gäller primärvården. Det händer en hel del positivt när det
            gäller att utveckla psykiatrin. Tyvärr går det trögare avseende
            äldresjukvården och att stimulera alternativa driftsformer.
          </note>
          <note>
            Jag och Centerpartiet vill verkligen leva upp till handlingsplanen
            även i dessa delar. Vi tror till exempel på ökad mångfald av vårdgivare
            för såväl personalens som patienternas skull. Vi är överens, åtminstone
            när det gäller den öppna vården, och jag skulle vilja fråga socialministern
            om socialministern är beredd, gärna i samverkan, att se närmare
            på möjligheterna att påskynda utvecklingen när det gäller att
            stimulera alternativa driftsformer och även ta ett ytterligare
            tag för att intentionerna när det gäller äldresjukvården ska få
            sitt genomslag.
          </note>
          <note>
            Centerpartiet vill medverka till en vård som det är nära till
            och som är utan köer. Det ska gälla hela landet och omfatta alla.
          </note>
          <note>
            Våra förslag är bland annat en utökad finansiell samordning utifrån
            lokala förutsättningar. Vi hade en uppgörelse tillsammans. Nu
            sägs ett förslag vara på väg. Äntligen! För sent och för begränsat,
            men ändå ett steg i rätt riktning.
          </note>
          <note>
            Centerpartiet redovisar även ett konkret förslag till en nationell
            vårdgaranti som ger alla en uttalad rätt att få vård inom tre
            månader. Kontakt garanteras med vårdcentralen samma dag som kontakten
            tas och ett besök hos distriktsläkaren senast inom fem dagar.
          </note>
          <note>
            Vi har även anslagit genomförandepengar. Även här pratar regeringen
            nu om en nationell vårdgaranti. Det är ett steg i rätt riktning.
            Min fråga är: När införs den?
          </note>
          <note>
            Fru talman! Forskning, prevention, tillgänglig vård och behandling
            av hög kvalitet för alla i hela landet är vad Centerpartiet under
            den här mandatperioden kommer att lägga manken till för att medverka
            till.
          </note>
          <note type="speaker">
            Anf. 84 Socialminister LARS ENGQVIST (s):
          </note>
          <note>
            Fru talman! Målen för socialdemokratins sjukvårdspolitik kan
            beskrivas i några korta meningar.
          </note>
          <note>
            Sjukvården ska finnas till för alla på lika villkor.
          </note>
          <note>
            Patienten ska få rätt vård i rätt tid. Patienterna ska mötas
            med respekt och omtanke och vara delaktiga i vården. Vården ska
            präglas av säkerhet och hög medicinsk kompetens. Den ska utvecklas
            med modern medicinsk teknik och snabbt ta till sig nya forskningsrön.
            Medborgarna ska kunna påverka besluten om sjukvårdens utveckling.
          </note>
          <note>
            I valet fick vi socialdemokrater ett kraftfullt stöd för vår
            välfärdspolitik. Målen för svensk sjukvård ligger med andra ord
            fast. Men det betyder inte att allt ska fortsätta som tidigare.
            Tvärtom! För att nå de övergripande målen krävs en fortsatt reformering
            av sjukvården. Både dess organisation och dess arbetsformer behöver
            utvecklas.
          </note>
          <note>
            Under de kommande fyra åren ska den svenska sjukvården präglas
            av förnyelse och utveckling.
          </note>
          <note>
            För det första: Vi ska garantera patienterna rätt vård i rätt
            tid. Hela den svenska sjukvården ska präglas av 0-7-90-regeln.
            Den innebär att det ska vara noll väntetid för att komma i kontakt
            med sin vårdcentral, att man ska få träffa sin läkare inom sju
            dagar och att man ska erbjudas behandling efter fastställd diagnos
            inom 90 dagar. Vid akuta fall gäller naturligtvis omedelbar behandling.
          </note>
          <note>
            Under mandatperioden ska vi införa ett enhetligt nationellt telefonnummer
            till sjukvårdsupplysningen.
          </note>
          <note>
            Genom att slå ett enda nummer - gärna 0790 - ska medborgarna
            snabbt få kvalificerad vägledning och råd om hur de ska gå vidare
            med sina problem. Den nationella vårdlinjen ska garantera att
            patienten omedelbart får tala med utbildad sjukvårdspersonal.
          </note>
          <note>
            Vårdlinjen blir ett verksamt stöd för utvecklingen av primärvården
            och familjeläkartanken.
          </note>
          <note>
            För det andra: Vi ska införa en nationell vårdgaranti. Den svenska
            sjukvården har under de senaste åren fått ökade resurser. Med
            handlingsplanen för hälso- och sjukvårdens utveckling föddes ett
            resurstillskott på 9 miljarder kronor. Tillgänglighetspengarna
            på 3,75 miljarder kronor under tre år har inneburit att köerna
            nu kortas.
          </note>
          <note>
            Det är inte så att personalen flyr den svenska sjukvården. Sedan
            1997 har vi fått 3 000 fler läkare,
          </note>
          <note>
            10 000 fler sjuksköterskor och 4 500 fler undersköterskor i vården
            i landstinget. Vi har därmed goda förutsättningar att införa en
            nationell vårdgaranti.
          </note>
          <note>
            Regeringen kommer nu att inleda samtal med
          </note>
          <note>
            Landstingsförbundet om villkor och tidpunkt för den nationella
            vårdgarantin.
          </note>
          <note>
            För det tredje: Vi ska öppna för en gränsöverskridande vård.
            Inom Europeiska unionen har ett spännande arbete inletts om gränsöverskridande
            vård. En utvecklad samverkan mellan de europeiska högspecialiserade
            sjukhusen och den medicinska forskningen kan i framtiden erbjuda
            helt nya möjligheter både för svenska patienter och för den svenska
            vården. Det långsiktiga målet är att gränsöverskridande vård,
            eller cross border care som det kallas i EU, ska bygga på samma
            principer som landstingens fria vårdval. Om patienten inte kan
            få rätt vård i rätt tid i det egna landstinget har hon möjlighet
            att välja var i landet hon ska få vård. I framtiden ökar möjligheterna
            för patienterna att få högspecialiserad vård i andra länder.
          </note>
          <note>
            Genom EU-samarbetet kan också den svenska högspecialiserade vården
            spela en central roll för utvecklingen av hela den europeiska
            sjukvården.
          </note>
          <note>
            För det fjärde: Vi ska förnya sjukvårdens organisation. Personalen
            är sjukvårdens viktigaste resurs.
          </note>
          <note>
            Landstingen ska därför erbjuda stimulerande och utvecklande arbeten
            och arbetsmiljöer. Vi måste ersätta otidsenliga hierarkier med
            korta beslutsvägar, ökat personalinflytande och lagarbete. Yrkesrollerna
            inom vården måste utvecklas och gammaldags gränsdragningar mellan
            olika kompetensområden omvärderas. Förbättrat ledarskap och större
            möjligheter till kompetensutveckling är andra nödvändiga åtgärder.
          </note>
          <note>
            Jag kommer att inbjuda de fackliga organisationerna och arbetsgivarna
            till en dialog om vad som krävs för att göra vårdyrkena mer attraktiva,
            ta bättre vara på personalens kompetens och öka deras inflytande.
          </note>
          <note>
            För det femte: Vi ska utbilda fler till framtidens sjukvård.
            Det finns ett stort intresse bland ungdomar att söka högskolornas
            vårdutbildningar. Det är sex sju sökande till varje plats på läkarutbildningen
            och tre sökande till varje plats på sjuksköterskeutbildningen.
          </note>
          <note>
            Vi har under de senaste åren backat upp personalökningen inom
            vården genom att öka antalet utbildningsplatser för både läkare
            och sjuksköterskor. Vi ska nu noggrant följa utvecklingen och
            se om det finns behov av fler insatser. Om det behövs kommer regeringen
            att se till att öka antalet utbildningsplatser ytterligare.
          </note>
          <note>
            För det sjätte: Vi ska förstärka primärvården.
          </note>
          <note>
            Handlingsplanen för sjukvårdens utveckling var startskottet för
            ett omfattande förändringsarbete inom primärvården. Detta arbete
            fortsätter med kraft. En central del i handlingsplanen är människors
            rätt till en fast och förtroendefull relation med sjukvården.
            Antalet anställda allmänläkare inom primärvården har ökat kraftigt
            under de senaste åren. Men det räcker inte. Vi måste anstränga
            oss till det yttersta för att få fler läkare, sjuksköterskor och
            undersköterskor att välja familjemedicinen.
          </note>
          <note>
            I februari i år invigdes Familjemedicinska Institutet, Fammi.
            Personalen inom primärvården ska genom Fammi få möjlighet till
            kompetensutveckling, fortbildning och erfarenhetsutbyte. Fammi
            kommer också att få i uppdrag att utarbeta ett program för klinisk
            forskning inom primärvården.
          </note>
          <note>
            Flera landsting, särskilt i norra Sverige, har haft stora svårigheter
            att rekrytera personal till sina vårdcentraler. De tvingas antingen
            anlita mycket dyra bemanningsföretag eller stänga viktig verksamhet
            för medborgarna. Samma problem finns också i delar av landsting
            som i övrigt har lätt att rekrytera personal.
          </note>
          <note>
            På så sätt ger exempelvis primärvården i Stockholm en mycket
            splittrad bild. Det är nödvändigt att snabbt utreda om det krävs
            nya insatser eller instrument för att underlätta rekrytering av
            personal till familjemedicinen, särskilt inom de mest utsatta
            landstingen. I en strävan att skapa en väl fungerande och väl
            utbyggd primärvård i hela landet måste vi vara beredda att pröva
            alla vägar. Bl.a. är vi beredda att pröva om en fri etablering
            av allmänläkare och distriktssköterskor inom dessa områden kan
            vara en väg att snabbare utveckla primärvården.
          </note>
          <note>
            För det sjunde: Vi ska utveckla den högspecialiserade vården
            och stärka den medicinska forskningen. I
          </note>
          <note>
            mitten av denna mandatperiod presenterar vi en översyn av den
            högspecialiserade vården. Målet är att den svenska sjukvården
            ska tillhandahålla högspecialiserad vård i världsklass när det
            gäller kvalitet, tillgänglighet och alla medborgares lika tillgång
            till vård.
          </note>
          <note>
            Arbetet har inletts. I samverkan med företrädare för forskarvärlden,
            den medicinska professionen och sjukvårdshuvudmännen analyserar
            vi förutsättningar, utmaningar och framgångsfaktorer för att utveckla
            den högspecialiserade vården och den medicinska forskningen. För
            att den svenska sjukvården ska kunna utvecklas på en internationellt
            hög nivå måste vi garantera ett rejält utrymme för den kliniska
            forskningen. Kraven på en effektiv och tillgänglig vård får inte
            stå i konflikt till kraven på en utveckling av forskningen.
          </note>
          <note>
            Till arbetet med den högspecialiserade vården har vi bjudit in
            företrädare för personalorganisationerna.
          </note>
          <note>
            Vi har också bjudit in företag som är verksamma inom vården för
            att diskutera hur samhället och företagen bättre kan samverka
            för att möta framtidens utmaningar.
          </note>
          <note>
            För det åttonde: Vi ska se över äldreomsorgen.
          </note>
          <note>
            För tio år sedan genomfördes den så kallade Ädelreformen. Kommunerna
            blev huvudmän för hemsjukvården för äldre och funktionshindrade.
            Ädelreformen var en bra reform i rätt tid. Den innebar i många
            avseenden en förnyelse av omsorgen och blev en bekräftelse på
            ett nytt och vidare sätt att se på samspelet mellan omsorg och
            sjukvård. För många äldre har livet blivit lättare eftersom deras
            behov har satts i fokus. Fler och fler har fått verkliga möjligheter
            att bo hemma.
          </note>
          <note>
            Men fortfarande rapporteras svårigheter i samverkan mellan landstingen
            och kommunerna. Det handlar såväl om bristerna i den gemensamma
            planeringen och kommunikationerna mellan alla berörda som om osäkerhet
            i fråga om det ekonomiska ansvaret. Regeringen kommer inom kort
            att lägga fram förslag om möjlighet att bilda gemensamma nämnder
            mellan landstingen och kommunerna, men vi kommer också att utvärdera
            äldreomsorgen. Med tio års erfarenhet är det dags att pröva om
            dagens omsorg är organiserad för de äldres bästa. Fungerar det
            delade huvudmannaskapet som det var tänkt? Är dagens gränser bästa
            sättet att skapa en fungerande äldrevård?
          </note>
          <note>
            För det nionde: Vi ska utveckla samarbetet mellan sjukvården
            och företagen. Vi socialdemokrater kommer aldrig att acceptera
            ett sjukvårdssystem med särskilda gräddfiler för dem som kan betala
            för sig.
          </note>
          <note>
            All offentligt finansierad sjukvård, oavsett vårdgivare, ska
            ges på lika villkor och följa samma regler.
          </note>
          <note>
            De centrala delarna av sjukvårdens infrastruktur ska inte överlåtas
            till vinstsyftande företag. En särskild utredare arbetar nu med
            frågan om vårdens ägarformer. Regeringen kommer nästa år att presentera
            ett lagförslag med tydliga spelregler för vårdens aktörer.
          </note>
          <note>
            Med en sådan tydlighet öppnas för mer konstruktiva diskussioner
            mellan det offentliga och det privata näringslivet om framtidens
            samverkan. Människor ska veta att förändringar av organisationen,
            driften och arbetsmetoderna inte syftar till att avlägsna sjukvården
            från allemansrätten. Företagen ska veta inom vilka områden och
            efter vilka principer de kan delta i sjukvårdens utveckling.
          </note>
          <note>
            Tillsammans måste vi i ökad utsträckning intressera svenska företag
            för de stora framtida utmaningarna i sjukvården. Företagen måste
            finnas med inom de områden där sjukvården ska ta nya steg. Det
            berör naturligtvis sådana områden där svenska företag historiskt
            har varit mycket framgångsrika - nya behandlingsmetoder, medicinsk
            teknik och läkemedel. Men det gäller också relativt nya områden
            såsom tillämpning av informationsteknologin, t.ex. telemedicinen.
          </note>
          <note>
            För det tionde: Vi ska bilda ett internationellt forum för vård
            på lika villkor. Det är inte bara i Sverige som det förs en intensiv
            debatt om sjukvårdens finansiering, organisation och driftsformer.
            Runtom i världen förs samma debatt. Tillsammans med hälsominister
            Annette King från Nya Zeeland har jag tagit initiativ till ett
            internationellt forum för att över nationsgränserna diskutera
            hur vi bevarar och utvecklar vård på lika villkor. Ett första
            möte äger rum den 30-
          </note>
          <note>
            31 januari nästa år.
          </note>
          <note>
            Fru talman! Ursäkta mitt lilla överdrag, men jag vill bara betona
            att under de kommande fyra åren ska all kraft inriktas på målet
            att alla patienter får rätt till vård i tid, att den ges på lika
            villkor och att den är av högsta internationella kvalitet.
          </note>
          <note type="speaker">
            Anf. 85 KENNETH JOHANSSON (c) replik:
          </note>
          <note>
            Fru talman! Jag vill först säga att socialministern gör en intressant
            sammanfattning av aktuella frågor, och han har också en del intressanta
            tankar som förs fram till diskussion. Det är bra.
          </note>
          <note>
            På min fråga om när vårdgarantin skulle kunna införas var svaret
            att det förs samtal. Det kunde vara intressant att få en inblick
            i vilka ambitioner som finns i fråga om tidpunkten.
          </note>
          <note>
            När det gäller folkhälsofrågorna var det ganska talande att socialministern
            inte lyfte fram dem, åtminstone inte tydligt. Jag frågar igen:
            Kommer det någon folkhälsoproposition och i så fall när? Ser socialministern
            att det finns en helhetssyn på folkhälsofrågorna från regeringens
            sida?
          </note>
          <note>
            När det slutligen gäller att stimulera alternativa driftsformer
            har ju senast en redovisning i Dagens
          </note>
          <note>
            Medicin förra veckan visat att arbetet för att få ökad mångfald
            har stannat upp något. Det varierar mycket över landet. Jag pratar
            nu om den öppna vården, som jag tror att vi är överens om. Är
            socialministern beredd att samverka för att sätta ny fart på en
            utveckling mot ökad mångfald inom den öppna vården?
          </note>
          <note>
            Anf. 86 Socialminister LARS ENGQVIST (s)
          </note>
          <note>
            replik:
          </note>
          <note>
            Fru talman! Vårdgarantin ska införas under mandatperioden - det
            är alldeles klart. Den ska införas så snart som möjligt. Det är
            två saker som är avgörande för tidpunkten. Det ena är att vi inte
            vill ha en vårdgaranti som ställs ut där det uppenbart är brist
            på resurser, vilket innebär att vårdgarantin förlorar i värde.
          </note>
          <note>
            Det andra villkoret är att vi ska kunna räkna med att vårdgarantin
            ska fungera över hela landet, så att vi inte får en situation
            där halva Sverige i huvudsak ska skicka sina patienter till den
            andra hälften.
          </note>
          <note>
            Jag är ganska optimistisk när det gäller tidpunkten. Jag tror
            att det inte ska dröja alltför länge innan vi kan komma överens
            med Landstingsförbundet om ett införande av en nationell vårdgaranti.
            Men för att vi ska kunna bestämma tidpunkten och också redovisa
            villkoren för garantin är det nödvändigt att förhandla med Landstingsförbundet.
            Jag hoppas att ganska snart kunna återkomma med en redovisning
            av hur de här förhandlingarna går.
          </note>
          <note>
            När det sedan gäller folkhälsopropositionen och folkhälsopolitiken
            betyder den regeringsombildning som genomfördes att vi nu har
            ett delat ansvar. Jag är ansvarig för hälso- och sjukvården, och
            Morgan Johansson är ansvarig för folkhälsopolitiken. Det finns
            möjlighet att diskutera detta med honom senare i eftermiddag.
          </note>
          <note type="speaker">
            Anf. 87 KENNETH JOHANSSON (c) replik:
          </note>
          <note>
            Fru talman! Då får jag göra det.
          </note>
          <note>
            När det gäller vårdgarantin gäller det att vi får fram ett bra
            förslag. Jag tycker att de intentioner som nu redovisas, som har
            sagts tidigare, är ett steg i rätt riktning.
          </note>
          <note>
            Det som jag också skulle vilja ha en kommentar kring är de alternativa
            driftsformerna. Det var den fjärde punkten i vår gemensamma uppgörelse,
            som lade grunden för den nationella handlingsplanen för hälso-
            och sjukvård.
          </note>
          <note>
            Det är jätteviktigt, enligt min och Centerpartiets uppfattning,
            att riksdagens beslut att stimulera alternativa driftsformer inte
            stannar upp utan att det blir en fortsättning. Här handlar det
            inte om stopplagar i någon riktning, utan om morötter, om att
            ta bort hinder och om att ge politiska signaler som gör att vi
            får ökad valfrihet både för patienter och för personal.
          </note>
          <note>
            Anf. 88 Socialminister LARS ENGQVIST (s)
          </note>
          <note>
            replik:
          </note>
          <note>
            Fru talman! Kenneth Johansson pekar på det som är något av kärnan
            i diskussionen om alternativa driftsformer. Det visar sig nämligen
            att många av de privata företag som är engagerade i primärvården
            saknar intresse av att etablera sig i de mest utsatta delarna
            av Sverige. Anledningen till att det har skett så få etableringar
            i vissa delar av norra Sverige är helt enkelt att det inte har
            funnits några företag som gett bud. Det pekar på problemet, nämligen
            att det är viktigt att samhället är berett att ta det sista ansvaret
            för att vården fungerar.
          </note>
          <note>
            Jag skulle önska att det fanns fler alternativ och fler som var
            intresserade i de delar av landet som vi nu talar om. Det är därför
            jag är beredd att pröva på vilket sätt vi kan stimulera fler att
            etablera sig inom primärvården och inom familjemedicinen. Jag
            är till och med beredd att pröva om en fri etablering inom vissa
            delar av landet skulle vara den stimulans som behövs för att vi
            ska få fler som söker sig dit. Då når vi det gemensamma syfte
            vi har, nämligen att hitta flera olika former för etablering.
          </note>
          <note type="speaker">
            Anf. 89 CRISTINA HUSMARK PEHRSSON (m) replik:
          </note>
          <note>
            Fru talman! Socialministern kom när det gällde målen så småningom
            in på personalen, och han tryckte just på personalen som en viktig
            resurs och på att det var viktigt att stimulera och öka inflytandet.
          </note>
          <note>
            Det får mig att tänka på bland annat ett exempel från
          </note>
          <note>
            Skåne, på Ängelholms bolagisering.
          </note>
          <note>
            Det har blivit ett maktskifte i Skåne, och en rödgrön regim har
            tagit över. Man gick till val på att man skulle avbolagisera sjukhusen.
            Personalen där, som verkligen känner stimulans, nära till beslut,
            uppmuntran och entusiasm, har nu vädjat till den nya majoriteten
            att få behålla bolagiseringen. 700 av personalen på lasarettet
            har skrivit under ett brev. Fackförbunden i form av bland andra
            Vårdförbundet, SKTF, Kommunal och Saco har också skrivit till
            den nya ledningen och bett att man ska avbryta avbolagiseringen.
          </note>
          <note>
            Detta om någonting är väl, socialministern, ett sätt att stödja
            personalen? Vad säger socialministern till personalen nu?
          </note>
          <note>
            Anf. 90 Socialminister LARS ENGQVIST (s)
          </note>
          <note>
            replik:
          </note>
          <note>
            Fru talman! Svaret är detsamma som jag ger till alla som diskuterar
            exakt vilken driftsform man ska välja: Det är varje landsting
            som bestämmer, med utgångspunkt från de bedömningar landstinget
            gör.
          </note>
          <note>
            Det gäller också i Skåne. Hur man väljer att besluta när det
            gäller driftsformer för de här delarna av sjukvården i Region
            Skåne blir till sist en fråga för landstinget.
          </note>
          <note>
            Däremot vill jag mycket bestämt hävda att Cristina Husmark Pehrssons
            allmänna hållning, att målet för sjukvården är privatisering,
            att varje steg ska handla om att försöka hitta privatisering,
            faktiskt skulle innebära att stora delar av Sverige inte fick
            någon fungerande sjukvård. Problemet i stora delar av
          </note>
          <note>
            Sverige, nämligen de norra delarna, är att det inte etableras
            några privata företag därför att det inte är någon business. Detta
            är kärnfrågan.
          </note>
          <note>
            Vi måste öppna för alternativa driftsformer för att skapa mångfald.
            Vi är överens om det. Men vi måste också inse vår skyldighet som
            politiker att ge de anställda offentligt drivna verksamheter,
            stimulerande arbetsuppgifter, intressanta jobb och utvecklingsmöjligheter.
            Vi kan inte lösa allt genom att ropa på privatisering i varje
            ögonblick, därför att då kommer sjukvården inte att fungera.
          </note>
          <note type="speaker">
            Anf. 91 CRISTINA HUSMARK PEHRSSON (m) replik:
          </note>
          <note>
            Fru talman! Jag ställde frågan till socialministern mycket väl
            medveten om att det är en landstingsfråga, samtidigt som de flesta
            i personalen är just anställda inom kommun och landsting, som
            socialministern här var inne på. Eftersom jag vet att regeringen
            och socialministern nu ingriper i det kommunala självstyret med
            vinstförbud var det relevant att ställa denna fråga, som också
            innefattar detta. Kan man göra det ena kanske man kan göra det
            andra, och åtminstone uttrycka en känsla för vad man vill, om
            man stöder personalen eller inte.
          </note>
          <note>
            När det gäller privata alternativ tror jag att socialministern
            och jag kan vara överens. Varken socialministern eller jag behöver
            välja. Låt patienten välja, så får vi se vad det blir.
          </note>
          <note>
            Jag vill säga en sista sak, och det gäller ett annat ämnesområde,
            som är väldigt aktuellt i dag, nämligen maxtaxan inom äldreomsorgen.
            Det är så många som har fått betydligt dyrare kostnader. Socialministern
            hänvisar till att Socialstyrelsen ska utvärdera, men det är inte
            på individnivå. Det här behöver snabbt en utvärdering för att
            man ska komma till rätta med felen och bristerna. När kan vi se
            en sådan utvärdering?
          </note>
          <note>
            Anf. 92 Socialminister LARS ENGQVIST (s)
          </note>
          <note>
            replik:
          </note>
          <note>
            Fru talman! Jag påpekade att det är landstinget som bestämmer
            driftsformer för sina egna verksamheter. Det är landstinget som
            bestämmer om man vill driva någon verksamhet i bolagsform. Den
            lag som vi har handlar om i vilken mån man kan överlåta akutsjukhusen
            till andra ägarformen och vilka restriktioner som då gäller.
          </note>
          <note>
            I det här fallet handlar det, såvitt jag förstår, om ett landstingsägt
            sjukhus som drivs i bolagsform, och det måste ändå till sist bli
            landstinget som bestämmer detta. Jag tror att det vore fel om
            vi här i riksdagen skulle bestämma vilka organisations- eller
            associationsformer som landstingen ska ha. Det överlåter vi till
            landstingen själva. Det viktiga är att personalen i sjukvården,
            oavsett driftform, oavsett var man jobbar någonstans, ska känna
            att den kan utvecklas.
          </note>
          <note>
            Maxtaxan ska vi utvärdera. Det är viktigt. Vår information är
            att de allra flesta kommuner har följt riksdagens intentioner
            och att de allra flesta äldre som har omsorg och vård faktiskt
            har fått en kraftigt förbättrad situation.
          </note>
          <note>
            Det finns kommuner som har sett till att höja andra avgifter
            på ett sätt som inte var riksdagens intentioner. Vi ska se vad
            det betyder, och vi kommer att få rapporter om detta från flera
            olika håll, så att vi i början av nästa år kan diskutera om det
            behövs nya åtgärder från riksdagens sida. Men i allt väsentligt
            har maxtaxan fungerat så som initiativtagaren till den har tänkt
            sig.
          </note>
          <note type="speaker">
            Anf. 93 CHATRINE PÅLSSON (kd) replik:
          </note>
          <note>
            Fru talman! Jag vill korrigera verklighetsbilden av antalet anställda.
            Mellan 1993 och 2000 minskades antalet anställda inom vård och
            omsorg med 76 300, det vill säga 24 %. Det är möjligt att de två
            år som socialministern hänförde siffrorna till ser annorlunda
            ut, men jag tycker att det är viktigt att klarlägga det stora
            perspektivet.
          </note>
          <note>
            Det som jag ser fram emot på lång sikt är en utvärdering av äldreomsorgen.
            Tio år är en ganska lång tid, och det är faktiskt 40 % som helt
            saknar utbildning i äldrevården. Vad gör regeringen för att de
            som är gamla i dag ska få en högre kvalitet på sin vård?
          </note>
          <note>
            De kanske inte kan vänta på utredningen.
          </note>
          <note>
            Anf. 94 Socialminister LARS ENGQVIST (s)
          </note>
          <note>
            replik:
          </note>
          <note>
            Fru talman! Jag tror att de flesta i den här kammaren känner
            till att den svenska sjukvården, liksom all offentlig verksamhet,
            under 90-talet utsattes för stora neddragningar. Det innebar att
            personalstaberna i den svenska sjukvården minskade. Men någonting
            har hänt sedan dess, och jag vill upplysa kammarens ledamöter
            om att i dag flyr inte folk sjukvården. Antalet anställda i sjukvården
            minskar inte nu.
          </note>
          <note>
            Sedan 1997, det vill säga de senaste fyra åren, ökar faktiskt
            antalet anställda i alla personalkategorier i den svenska sjukvården.
            Det är inte tillräckligt. Vi behöver ännu fler. Vi behöver locka
            fler att utbilda sig och söka sig till sjukvården, men det är
            viktigt att vi har klart för oss att antalet anställda i den svenska
            sjukvården just nu ökar, och det krävs för att vi ska klara av
            de krav som vi ställer på den.
          </note>
          <note>
            När det gäller äldreomsorgen vidtas en rad åtgärder för att garantera
            kvalitet och säkerhet. Ett av de förslag som riksdagen ska ta
            ställning till ligger i budgeten. Det handlar om att vi ska se
            till att länsstyrelserna får ökade möjligheter att utöva sin tillsyn
            över äldrevården. Det görs för att man ska klara av kvaliteten.
          </note>
          <note type="speaker">
            Anf. 95 CHATRINE PÅLSSON (kd) replik:
          </note>
          <note>
            Fru talman! Jag var glad över att socialministern så tydligt
            tog upp personalfrågorna, som en förutsättning för en god vård,
            och den vårdlinje som var telefonen - jag associerade naturligtvis
            till utbildningarna.
          </note>
          <note>
            Jag ser med oro framtiden för mig med stora pensionsavgångar
            och en hög medelålder på sjuksköterskor, över snittet i landstingets
            verksamhet. Jag tror alltså att vi är tvungna att vara långsiktiga
            och lägga fram planer, så att vi verkligen har de sjuksköterskor
            som vi behöver. Sjuksköterskeutbildningen tar trots allt tre år.
          </note>
          <note>
            Jag undrar om socialministern håller med mig om detta och om
            han, för att råda bot på det här, skulle kunna tänka sig att initiera
            ett vårdpersonalens år,
          </note>
          <note>
            2003 eller 2004. Det skulle då göras för att riktigt satsa på
            den här gruppen både när det gäller att lyfta fram dessa människors
            viktiga uppgift och när det gäller att prioritera utbildningar
            på olika sätt.
          </note>
          <note>
            Anf. 96 Socialminister LARS ENGQVIST (s)
          </note>
          <note>
            replik:
          </note>
          <note>
            Fru talman! När det gäller rekrytering av personal till sjukvården
            handlar det om väldigt många saker.
          </note>
          <note>
            Jag tror att det alldeles avgörande är anställningsvillkoren,
            arbetsvillkoren och möjligheter till inflytande i sjukvården.
            Och det gäller alla personalkategorier. Vi måste försäkra oss
            om att människor, när de söker sig till vården, vet att det inte
            bara är en spännande uppgift utan faktiskt också en spännande
            arbetsmiljö som de söker sig till.
          </note>
          <note>
            Det glädjande är att det är många som söker sig till högskoleutbildningarna,
            och det har ju varit en ganska kraftig ökning under de senaste
            åren. Det är möjligt att vi behöver öka utbildningen ytterligare,
            och vi är beredda att göra det. Bekymret är utbildningarna på
            vårdgymnasierna. Dit är det inte tillräckligt många som söker.
            Det tror jag förklaras av samma sak, nämligen att undersköterskor
            och vårdbiträden har alldeles för dåligt betalt. Deras möjlighet
            att utvecklas är mycket mindre än övriga personalkategoriers,
            och det återspeglas i unga människors val av utbildning. Vi måste
            alltså dels göra utbildningen attraktivare, dels se till att arbetsvillkoren
            förbättras.
          </note>
          <note type="speaker">
            Anf. 97 CARL-AXEL JOHANSSON (m) replik:
          </note>
          <note>
            Fru talman! När det gäller den mångfald som ska skapas inom primärvård
            och familjeläkarsystem är vi tydligen helt överens om att vi måste
            ha olika driftformer. Hur ser socialministern på ett eventuellt
            vinstintresse i det avseendet? Kommer man att få driva verksamheten,
            så att man kan ha en vinst som man återinvesterar i personalen,
            deras kompetensutveckling, utveckling av instrument och allt sådant?
          </note>
          <note>
            Eller kommer landstinget att säga: Vi täcker detta underskott,
            så att vi står för den här utvecklingskostnaden? Hur kommer detta
            att ske?
          </note>
          <note>
            Det är den ena frågan.
          </note>
          <note>
            Den andra gäller att det sker en hel del avknoppning, som jag
            skulle vilja kalla det, från primärvården med läkare, sjukgymnaster
            och den typen av verksamhet. Dessa människor drar sig nu från
            detta därför att det finns något som heter lagen om offentlig
            upphandling som enligt många förhindrar denna mångfald. Hur ser
            socialministern på detta?
          </note>
          <note>
            Anf. 98 Socialminister LARS ENGQVIST (s)
          </note>
          <note>
            replik:
          </note>
          <note>
            Fru talman! Jag är övertygad om att Carl-Axel Johansson egentligen
            är mycket medveten om att den här diskussionen om vinster är oändligt
            mycket mer komplicerad än vad Carl-Axel Johansson nu ger sken
            av.
          </note>
          <note>
            När vi talar om vinstintressena i vården har vi uteslutande talat
            om det vi skulle kunna kalla för sjukvårdens infrastruktur, i
            huvudsak akutsjukhusen. All internationell erfarenhet pekar på
            att om man överlåter dem till vinstsyftande företag - flera amerikanska
            studier pekar åt det hållet - riskerar man att få en vård som
            prioriterar de behandlingar som ger den största inkomsten och
            lämnar de behandlingar som inte är lika ekonomiskt fördelaktiga.
          </note>
          <note>
            När det gäller primärvården, den öppna vården, är vi däremot
            öppna för en rad olika alternativ. Det finns faktiskt inte en
            enda formulering i något enda riksdagsbeslut som Socialdemokraterna
            har tagit initiativ till som förhindrar familjeläkaren som driver
            egen verksamhet att ha lite vinst. Grattis! Se till att vinsten
            används på ett vettigt sätt! Det finns inga sådana här hinder.
            Det är bara i den moderata propagandan som man försöker framställa
            socialdemokratin på det sättet.
          </note>
          <note>
            Vi kommer aldrig att acceptera att vinstsyftande företag - det
            handlar i huvudsak om börsföretag -
          </note>
          <note>
            driver akutsjukhusen, men vi är öppna för alternativ inom primärvården,
            och det har vi förklarat ett antal gånger.
          </note>
          <note type="speaker">
            Anf. 99 CARL-AXEL JOHANSSON (m) replik:
          </note>
          <note>
            Fru talman! Jag förstår fortfarande inte skillnaden.
          </note>
          <note>
            Skulle man inte kunna bedriva akutsjukhus på motsvarande sätt?
            Jo.
          </note>
          <note>
            Jag fick inte svar på min fråga om lagen om offentlig upphandling
            vid avknoppning från primärvården. Den skulle jag också vilja
            ha svar på.
          </note>
          <note type="speaker">
            Anf. 100 Socialminister LARS ENGQVIST (s) replik:
          </note>
          <note>
            Fru talman! Lagen om offentlig upphandling är ett bekymmer. Om
            man har tecknat ett entreprenörsavtal med landstinget är man inte
            säker på att man får behålla det när avtalstiden går ut. Då ska
            man utsättas för en ny upphandling, och nya aktörer kan komma
            in.
          </note>
          <note>
            Det lilla företaget, den lilla personalgruppen och den personal
            som har tagit över en verksamhet genom avknoppning riskerar genom
            det här systemet att konkurreras ut av större aktörer. Det är
            ett bekymmer för de små enheterna, och det får diskuteras i ett
            speciellt sammanhang.
          </note>
          <note>
            Däremot rekommenderar jag Carl-Axel att titta på några av de
            stora amerikanska studierna om sjukvårdens organisation och driftformer.
            De pekar just på de stora enheterna. Ta ett universitetssjukhus!
            Tror Carl-
          </note>
          <note>
            Axel att det skulle vara möjligt att låta ett börsbolag avgöra
            inriktningen på universitetssjukhusets verksamhet? Skulle det
            vara lämpligt? Carl-Axel inser säkert att det inte är det. Det
            är därför som det går en gräns mellan akutsjukhusen, universitetssjukhusen
            och primärvårdsläkaren.
          </note>
          <note type="speaker">
            Anf. 101 ELINA LINNA (v) replik:
          </note>
          <note>
            Fru talman! Det var intressant att få höra socialministerns redovisning
            om de tusentals nya sjuksköterskor och läkare som har utbildats
            under de senaste åren. Socialministern nämnde inte i sitt anförande
            elever på omvårdnadsprogrammet och de rätt så många omvårdnadsprogram
            som har lagts ned. Men detta har ju kommit fram i replikskiftet
            nu, och jag delar socialministerns oro för eleverna på omvårdnadsprogrammet.
          </note>
          <note>
            Min fråga handlar om den fria etableringen inom primärvården.
            Det saknas ju allmänläkare. Vi har fortfarande husläkarreformen
            i minne, och vi vet att det blev överetablering av läkare på vissa
            håll, t.ex.
          </note>
          <note>
            på Östermalm. Hur har socialministern tänkt att de landsting
            uppe i norra Sverige som saknar så många allmänläkare i dag ska
            få allmänmedicinare med fri etablering inom primärvården?
          </note>
          <note type="speaker">
            Anf. 102 Socialminister LARS ENGQVIST (s) replik:
          </note>
          <note>
            Fru talman! Det var just det som var poängen. Om man har en fri
            etablering av allmänläkare i det svenska sjukvårdssystemet på
            nationell nivå så får vi problemet att ganska många etablerar
            sig inom i huvudsak storstadsområdena. Det har vi ju erfarenhet
            av från den tid då vi hade fri etablering. Jag skulle aldrig kunna
            tänka mig att genomföra en fri etablering på det sättet.
          </note>
          <note>
            Vad vi talar om är att nu utreda om man skulle kunna bestämma
            sig för en fri etableringsform under alldeles speciella villkor,
            det vill säga att man faktiskt får bättre etableringsvillkor i
            vissa delar av landet än i andra. Detta skulle då locka fler att
            etablera sig i de nordligaste landstingen och kanske också inom
            vissa delar av de landsting som också har problem. Man skulle
            alltså använda en fri etablering som styrinstrument i en bristsituation.
            Jag är beredd att pröva detta, och att uppdra åt någon att utreda
            de möjligheterna.
          </note>
          <note>
            Många allmänläkare, och allmänläkarnas organisationer, har talat
            för att en sådan möjlighet åtminstone borde prövas. Kanske innebär
            det att vi därmed kan bryta landstingens beroende av uthyrningsföretagen
            och erbjuda läkare och även distriktssköterskor på distriktssköterskemottagningar
            att etablera sig under nya former. Jag är inte alldeles säker,
            men det är möjligt att detta skulle kunna bryta den negativa utveckling
            som landstingen har i dag.
          </note>
          <note type="speaker">
            Anf. 103 ELINA LINNA (v) replik:
          </note>
          <note>
            Fru talman! Jag förstår inte riktigt i alla fall.
          </note>
          <note>
            Skulle de här landstingen kompenseras på ett speciellt sätt?
            Det saknas ju ett visst antal allmänläkare redan i dag, och det
            är hög medelålder bland allmänläkarna.
          </note>
          <note>
            Det kommer att finnas otroligt många svårigheter med att genomföra
            fri etablering inom primärvården.
          </note>
          <note type="speaker">
            Anf. 104 Socialminister LARS ENGQVIST (s) replik:
          </note>
          <note>
            Fru talman! Vi är alldeles överens om en sak; vi kan utesluta
            att vi skulle kunna lösa problemen genom att ha en allmänt fri
            etablering. Vad vi talar om är att hitta styrinstrument för att
            locka fler att etablera sig i de delar av Sverige där man nu nästan
            är helt beroende av uthyrningsföretagen. Vi utbildar fler läkare
            och vi rekryterar fler allmänläkare. Antalet allmänläkare ökar
            nu, men det kommer att ta ytterligare ett antal år innan vi har
            nått den situation som vi strävar efter. Det krävs ytterligare
            rekrytering av ungefär 1 000 allmänläkare.
          </note>
          <note>
            Men under den processen - till dess att vi har tillgodosett behoven
            - vore det spännande att se ifall en fri etablering inom de här
            områdena under vissa villkor och med förbättrade etableringsvillkor
            skulle kunna vara ett sätt att bryta utvecklingen. Det är det
            som vi vill utreda.
          </note>
          <note>
            Vi vill också naturligtvis diskutera hur vi ser till att etableringsvillkoren
            också kan finansieras av de berörda landstingen. Det får vi diskutera
            med Landstingsförbundet.
          </note>
          <note type="speaker">
            Anf. 105 ULRIK LINDGREN (kd) replik:
          </note>
          <note>
            Fru talman! Jag är inne på ungefär samma spår som ett par tidigare
            talare angående socialministerns inledningsanförande. Han gav
            uttryck för viss optimism med tanke på att det finns så många
            sökande till de utbildningar som vi har på högskolenivå. Men han
            nämnde inget om hur det står till på undersköterskenivån - gymnasienivån.
            Läget är katastrofalt dåligt.
          </note>
          <note>
            Väldigt få söker till gymnasienivåns utbildningar inom vårdområdet.
            Därmed har många kommuner så många icke utbildade att kompetensnivån
            har sjunkit inom den kommunala äldreomsorgen i landet.
          </note>
          <note>
            Socialministern nämnde åtgärder rent allmänt.
          </note>
          <note>
            Men har han något konkret besked om vilka åtgärder regeringen
            och han själv som socialminister avser att vidta för att höja
            kompetensnivån inom den kommunala omsorgen?
          </note>
          <note>
            Det finns många kommuner som har som en allmän målsättning att
            höja kompetensnivån inom omsorgen till undersköterskenivå. Men
            på kort sikt är detta orealistiskt vad gäller större antal. Har
            socialministern något konkret att bidra med här?
          </note>
          <note type="speaker">
            Anf. 106 Socialminister LARS ENGQVIST (s) replik:
          </note>
          <note>
            Fru talman! Jag nämnde inte, därför att jag tänkte att det möjligtvis
            är mer allmänt bekant, att regeringen i slutet på våren gav i
            uppdrag åt tio statliga myndigheter - alla som på något sätt kan
            beröras av rekryteringsfrågorna - att gemensamt utarbeta ett program
            för att öka rekryteringen till vården och omsorgen. Det var med
            utgångspunkt just i bekymret i äldreomsorgen och behovet av att
            rekrytera många. Det handlar alltså om samtliga myndigheter som
            berörs, det vill säga myndigheter på utbildningssidan, arbetsmarknadsmyndigheter
            och så vidare. De ska nu redovisa ett program som innehåller allt
            från att se över hur utbildningen faktiskt fungerar och attraktiviteten
            i utbildningen över till vad som krävs för att få fler att söka
            jobben.
          </note>
          <note>
            I detta uppdrag ingår naturligtvis också - och det är viktigt
            - arbetsgivarnas ansvar att erbjuda vidareutbildning för dem som
            redan finns i verksamheten.
          </note>
          <note>
            Väldigt många kommuner har ambitiösa sådana program. Många personer
            som anställs utan att ha tillräcklig kompetens erbjuds utbildning
            under sin anställning. Jag tror att det är huvudspåret när det
            gäller att höja kompetensen inom äldreomsorgen i dag.
          </note>
          <note type="speaker">
            Anf. 107 ULRIK LINDGREN (kd) replik:
          </note>
          <note>
            Fru talman! Jag känner också till att ett antal kommuner försöker
            att inom en pressad ekonomi ordna studiecirklar och tvåveckorsutbildningar
            - allt på temat "arbetskraften kvar samtidigt som man försöker
            fortbilda den". Man kämpar alltså på.
          </note>
          <note>
            Men finns det något konkret gentemot kommunerna? Finns det stimulanspengar
            på gång, eller vad har kommit ut av dessa uppdrag till de statliga
            myndigheterna hittills?
          </note>
          <note type="speaker">
            Anf. 108 Socialminister LARS ENGQVIST (s) replik:
          </note>
          <note>
            Fru talman! De statliga myndigheterna ska gemensamt presentera
            ett utförligt program. Det ska de göra i slutet på nästa år. De
            jobbar med det. Det här handlar naturligtvis om långsiktiga rekryteringar
            för att klara personalsituationen på lång sikt.
          </note>
          <note>
            Det är inte så att kommunerna pysslar med lite studiecirklar
            och lite kvällsaktiviteter. Många kommuner har mycket avancerade
            utbildningsprogram där man erbjuder sin personal rejäl utbildning.
            Det är personal som är borta från sina tjänster under längre tid
            för att kompensera sig, men som ändå behåller sina tjänster. Det
            sker väldigt mycket. Det är arbetsgivarens sak att se till så
            att man har kompetent personal och att också erbjuda personalen
            utbildning.
          </note>
          <note>
            Många kommuner har mycket avancerade verksamheter, och vi bör
            se till så att alla kommuner har det.
          </note>
          <note type="speaker">
            Anf. 109 ANNE MARIE BRODÉN (m) replik:
          </note>
          <note>
            Fru talman! Jag skulle vilja ställa en fråga till socialministern.
            Ser socialministern några bekymmer i sjukvården i dag? Vi som
            finns mitt i den upplever ofta att väntetiderna i vården är ett
            bekymmer, ekonomin är ett annat och sjukskrivningar bland personalen
            ett tredje. Det finns många ambitiösa punkter, som vi har hört,
            men i verkligheten väntar ju människor runtom i Sverige i långa
            köer på vård.
          </note>
          <note>
            Vad har socialministern för förväntan på samtalen i Landstingsförbundet
            när det gäller att man verkligen vill genomföra en vårdgaranti?
            Kommer vårdgarantin att skjutas upp på grund av att landstingen
            ser så många andra frågor som är viktigare än att ge patienterna
            rättigheter och vård i tid?
          </note>
          <note type="speaker">
            Anf. 110 Socialminister LARS ENGQVIST (s) replik:
          </note>
          <note>
            Fru talman! Verkligheten är den att väntetiderna och köerna minskar
            i den svenska sjukvården. Det redovisas nu månad för månad hur
            väntetiderna går ned genom att landstingen använder de resurser
            som har tilldelats från staten för att systematiskt arbeta bort
            köerna, minska väntetiderna och se till så att folk blir behandlade
            i tid. Det är detta som gör att man kan vara optimistisk när det
            gäller att få en vårdgaranti som faktiskt fungerar så att det
            inte bara blir ett löfte som är utan värde.
          </note>
          <note>
            Jag är övertygad om att Sveriges landstingspolitiker är intresserade
            av att så snabbt som möjligt få en verklig vårdgaranti som täcker
            alla diagnoser. Det gäller att bedöma från vilket datum som vårdgarantin
            kan införas med hänsyn till de problem som kan finnas i olika
            landsting. Jag är ganska optimistisk om att vi kommer att få en
            överenskommelse i landstingsvärlden om en vårdgaranti inom de
            närmaste åren.
          </note>
          <note>
            Det kan kanske gå snabbare. Det får vi se när vi sätter oss ned
            och förhandlar färdigt med Landstingsförbundet.
          </note>
          <note type="speaker">
            Anf. 111 ANNE MARIE BRODÉN (m) replik:
          </note>
          <note>
            Fru talman! Jag måste ändå ställa frågan igen till socialministern.
            Även om köerna minskar och väntetiderna blir kortare är de ju
            fortfarande förskräckligt långa. Är inte det ett stort bekymmer?
          </note>
          <note type="speaker">
            Anf. 112 Socialminister LARS ENGQVIST (s) replik:
          </note>
          <note>
            Fru talman! Jag förstår att frågan är retorisk och egentligen
            inte ska besvaras. Det vore egendomligt om en socialminister sade
            att det inte var något bekymmer att folk väntar på vård. Jag utgår
            ifrån att
          </note>
          <note>
            Anne Marie Brodén räknar med att jag ska säga att det är ett
            bekymmer. Det är just därför vi arbetar med det. Det är just därför
            vi ska ha en vårdgaranti. Det värsta som kan hända är att man
            utlovar en vårdgaranti som inte betyder någonting. Då har vi inte
            bara gjort någonting som är meningslöst, utan risken finns att
            de människor som väntar tappar förtroendet inte bara för sjukvården
            utan också för politikerna. Det är därför jag säger att vi ska
            veta att det också fungerar.
          </note>
          <note>
            Anf. 113 Andre vice talman KERSTIN HEI-
          </note>
          <note type="speaker">
            NEMANN (fp):
          </note>
          <note>
            Fru talman! Folkpartiet liberalernas uppfattning är, och har
            varit, att sjukvården ska ges efter behov och vara gemensamt finansierad,
            det vill säga genom skatter. Patientens viktiga val gäller valet
            av vårdgivare och val av behandling, inte finansieringsformen.
          </note>
          <note>
            En behovsbaserad sjukvård är den enda modell som lever upp till
            en jämlik behandling av patienterna.
          </note>
          <note>
            Det finns plats i svensk sjukvård för åtskilligt mer av etableringsfrihet,
            privata och kooperativa alternativ, avknoppningar och andra fristående
            vårdgivare.
          </note>
          <note>
            Men enligt vår uppfattning finns det inte plats i svensk sjukvård
            för vårdgivare som arbetar med hjälp av skattemedel och tror att
            de kan ge vård som betalas privat eller genom försäkringsbolag
            med förtur så att landstingens patienter får vänta därför att
            de som betalar går före. Avtal mellan landstingen och vårdgivarna
            ska säkra att sådant inte kan förekomma.
          </note>
          <note>
            Fru talman! Från en del håll har det föreslagits att hela system
            ska byggas upp kring att finansiärer av sjukvård konkurrerar om
            medborgarna. Olika modeller för detta har figurerat i debatten.
            Den vanligaste är någon typ av obligatorisk sjukvårdsförsäkring
            med konkurrens mellan försäkringsbolagen men under statlig kontroll.
          </note>
          <note>
            Folkpartiet tror inte på den lösningen. Vi menar att en sammanhållen
            finansiering av sjukvården är bäst av flera skäl. Främst är det
            oacceptabelt att tänka sig att patienterna ska få olika bra vård
            beroende på att man valt olika försäkringsnivå. Varken allmänhet
            eller vårdpersonal skulle acceptera att patienter skulle nekas
            vissa behandlingar bara för att de har valt en billig försäkring.
          </note>
          <note>
            En annan viktig invändning är att erfarenheterna av försäkringsbaserad
            sjukvård visar att den aktivt inskränker patienternas valfrihet.
            Försäkringsbolag som verkar inom ett sådant system hänvisar normalt
            patienterna till ett fåtal vårdgivare som bolaget har avtal med.
            Dessutom använder bolag som är sjukvårdsförsäkrare en rad metoder
            för att slippa de här kostsamma patienterna.
          </note>
          <note>
            Därför ska den skattebetalda sjukvården vara så bra att någon
            efterfrågan på sådana försäkringslösningar inte kan finnas kvar.
            En central fråga i det här sammanhanget är en fungerande vårdgaranti.
            Vi har ju nu hört från socialminister Lars Engqvist att Socialdemokraterna
            är beredda att införa en vårdgaranti, men vi kan inte få reda
            på riktigt när. Vi tror att den går att genomföra ganska omedelbart.
            I våra budgetförslag har vi avsatt pengar. Vi tror att det behövs
            en del pengar i inledningsskedet. Men på sikt behövs inga mer
            pengar när köerna är borta och vi har fått vården att fungera
            på det sätt som vi vill att den ska fungera.
          </note>
          <note>
            Fru talman! Folkhälso- och sjukvårdsarbete bygger på att varje
            människa är unik och värdefull oavsett kön, ålder, ursprung, sexuell
            läggning, funktionshinder med mera. Den som drabbas av sjukdom
            tappar inte heller sitt värde och har samma rätt att bli behandlad
            med respekt som de friska. Att vi solidariskt ansvarar för det
            mesta av varandras hälso- och sjukvård via skatten är medmänskligt
            viktigt. Ingen ska behöva avstå från vård av ekonomiska skäl eller
            betala höga försäkringspremier.
          </note>
          <note>
            Fru talman! Sjukvården står inför stora utmaningar. Ständigt
            görs nya landvinningar inom sjukvårdsområdet. Det handlar om nya
            behandlingsmetoder, mer skonsamma operationer och mer effektiva
            läkemedel. Alltfler människor kan botas eller åtminstone få ett
            bättre liv. För att det ska vara möjligt att dra fördel av de
            här nya landvinningarna krävs att det finns personal som kan utföra
            allt detta.
          </note>
          <note>
            Om ingenting görs kommer Sverige att få en skriande brist på
            vårdpersonal. Redan i dag duggar larmrapporterna tätt om personalbrist.
            Samtidigt blir den personal som är anställd och jobbar i dag alltmer
            belastad. Utbrändheten ökar, och det är slående att ökningen av
            antalet långtidssjukskrivningar varit så stor inom just hälso-
            och sjukvården. Den statliga utredningen om ett välfärdsbokslut
            konstaterar att
          </note>
          <note>
            38 % av samtliga sysselsatta män och 46 % av alla sysselsatta
            kvinnor anser sig ha ett påfrestande arbete.
          </note>
          <note>
            Bland kvinnliga sjuksköterskor och verksamma inom psykiatrisk
            vård var motsvarande andel nästan dubbelt så hög, 80 % eller mer.
          </note>
          <note>
            Det behövs många olika inslag för att förbättra den här situationen.
            Ett är makten över arbetstiden.
          </note>
          <note>
            Man måste kunna välja sin arbetstid. Man måste kunna påverka
            sin arbetssituation på många sätt. Som anställd måste man ha makt
            över sitt arbete. Det tror vi är en väldigt viktig faktor för
            att man ska kunna känna att man uträttar ett bra jobb. Naturligtvis
            behövs också vidareutbildning och sådana saker som gör att människor
            känner att de kan utvecklas i sitt arbete. Det är egentligen en
            skandal att vi inte tar till vara alla de människor som har en
            utländsk vårdutbildning och som i dag arbetar inom andra yrken.
          </note>
          <note>
            Det har varit intressant att läsa och höra socialministerns senaste
            funderingar kring framtidens sjukvård. En del kan vi nog tycka
            är ganska bra. Jag tycker att det är ganska intressant med utvecklingen
            av samarbetet inom EU. Vi har också tagit upp det i vår sjukvårdsmotion.
            Jag har en fråga till Lars Engqvist.
          </note>
          <note>
            Jag undrar om han har funderat något på finansieringsfrågan.
            Där kan jag se vissa problem.
          </note>
          <note>
            Ett annat problem som också finns är hur det ska bli landstingens
            planeringsansvar. Kommer det att förändras? Kan man se några lösningar
            på detta? Jag skulle vara glad att få svar på det.
          </note>
          <note type="speaker">
            Anf. 114 Socialminister LARS ENGQVIST (s) replik:
          </note>
          <note>
            Fru talman! När EU:s hälsoministerråd för första gången diskuterade
            de domar som var klara, det vill säga i första hand den här Kohll-
            och Deckerdomen, fanns det en omedelbar reaktion från samtliga
            EU:s medlemsstater att man skulle motverka det som kallas för
            cross-border care. I stället skulle man kräva en ändring av traktatet.
          </note>
          <note>
            Den fortsatta diskussionen har lett till en annan hållning -
            och där har jag bidragit - nämligen att vi bör vända på diskussionen
            och fråga hur långt vi med ett väl fungerande sjukvårdssystem
            som ger vård på lika villkor i stället kan utveckla den internationella
            vården.
          </note>
          <note>
            Nu har det tillsatts en arbetsgrupp kring detta som jag har förmånen
            att ingå i. Vi har vårt första sammanträde i december. Vi vet
            inte riktigt hur långt man kan komma. Problemet är dels de nationella
            finansieringssystemen som vi måste försäkra oss om, dels att vi
            måste vara säkra på att den vård man får håller en hög kvalitet.
            Jag har inget riktigt bra svar på Kerstin
          </note>
          <note>
            Heinemanns frågor, men det är dem vi ska diskutera.
          </note>
          <note>
            Jag hoppas kunna få återkomma och redovisa hur de här diskussionerna
            går. Men att bejaka ett internationellt samarbete för patienternas
            och sjukvårdens bästa är ju en bättre väg än att försöka förhindra
            en utveckling där man söker vård i andra länder.
          </note>
          <note>
            Anf. 115 Andre vice talman KERSTIN HEI-
          </note>
          <note type="speaker">
            NEMANN (fp):
          </note>
          <note>
            Fru talman! Jag kan helt hålla med om det. Vi ser också gärna
            en utveckling av ett samarbete, kanske inte minst när det gäller
            den högspecialiserade vården. I framtiden kanske inte varje land
            kan ha resurser för denna. Vi hade tidigare ett samarbete till
            exempel om hjärttransplantationer som vi inte kunde genomföra
            själva. Det var ganska mycket bråk och krångligheter omkring detta,
            vilket jag minns en del av.
          </note>
          <note>
            Jag tror inte att en massa människor kommer att åka ut i Europa,
            men om utvecklingen skulle fortsätta och betydligt fler skulle
            söka vård där, åtminstone i näraliggande länder, kan det uppstå
            vissa problem för landstingen att planera sin sjukvård så som
            de enligt lag är skyldiga att göra i dag. Det gäller här problem
            som man utan att för den skull stoppa upp arbetet bör ta sig en
            ordentlig funderare på.
          </note>
          <note type="speaker">
            Anf. 116 HANS UNANDER (s):
          </note>
          <note>
            Fru talman! Jag skulle vilja ta upp ett problem som jag har stött
            på många gånger under senare år och som gäller långtidssjukskrivna
            personer. Det finns långtidssjukskrivna som länge varit anställda
            hos en arbetsgivare men vilka under en längre tid inte fått möjlighet
            till retroaktiv sjukpenning. Jag tycker att detta är en väldigt
            viktig fråga. De som drabbats av långtidssjukskrivning drabbas
            en gång till när de inte får del av retroaktiva lönehöjningar.
          </note>
          <note>
            Man har förklarat för mig att det här beror på en lagtillämpning
            från försäkringskassornas sida. Dagens system slår ytterligare
            en gång mot de här personerna.
          </note>
          <note>
            Jag tycker att detta är mycket allvarligt och en viktig fråga
            att ta upp. Handläggningen behöver ses över och stärkas upp.
          </note>
          <note>
            Tack för ordet, fru talman!
          </note>
          <note type="speaker">
            Anf. 117 ANITA SIDÉN (m):
          </note>
          <note>
            Fru talman! Barn har rätt att vara barn och att utvecklas i den
            bästa trygghet som vuxenvärlden kan åstadkomma. Vi vet dock att
            varje år tiotusentals kvinnor misshandlas av sina män och att
            det i många av dessa hem finns barn - barn som inte kan få en
            blund i ögonen när misshandeln pågår.
          </note>
          <note>
            Upprepade gånger har dessa barn tvingats bevittna att deras mammor
            utsatts för hot och våld, upplevelser som sätter djupa spår i
            barnens psykiska hälsa och utveckling och som ger mardrömmar,
            otrygghet och skuldkänslor. Även om barnen kryper under sängen,
            drar täcket över huvudet och håller för öronen så når slagen fram.
          </note>
          <note>
            Barn tror ofta att de är ensamma om att ha det så här.
          </note>
          <note>
            Inte bara de kvinnor som utsätts för misshandel blir offer utan
            också deras barn. Att vara vittne till våld är också att vara
            utsatt för våld.
          </note>
          <note>
            Barn blir alltså vittnen till våld i sin egen familj, men de
            är ju inte bara vittnen till våld utan de blir också själva utsatta
            för våld. Det är inte ovanligt att dessa barn blir nästa generations
            förövare.
          </note>
          <note>
            Fru talman! Det finns ingen statistik över hur många barn som
            ser sin mamma misshandlas, men de är tyvärr förskräckande många.
            I ett civiliserat samhälle borde antalet vara noll. Hemmet ska
            kunna ge den trygga tillvaro som ett barn så väl behöver under
            sin uppväxt, men i stället utsätts en del barn direkt eller indirekt
            för fysisk eller psykisk misshandel där den ene vuxne misshandlar
            den andra. Dessa utsatta barn borde få tillgång till stödperson.
          </note>
          <note>
            Enligt FN:s barnkonvention artikel 19 har barn rätt att skyddas
            både mot fysiskt och mot psykiskt våld. Grundprincipen i konventionen
            är att barnets bästa ska stå i centrum. Barn som bevittnar våld
            i sin familj har rätt att få hjälp, men vi vet att det finns brister
            i det avseendet. Därför måste både polis och hälso- och sjukvård
            rutinmässigt fråga om det finns barn i de hem där kvinnor misshandlas.
            Utsatta barn har rätt att få bättre skydd än de får i dag. Alla
            barn ska naturligtvis ha rätt till ett gott skydd.
          </note>
          <note>
            Det är nödvändigt att lyfta fram de barn som växer upp i misshandelsmiljöer
            och blir vittnen till våld.
          </note>
          <note>
            Barn måste få bekräftat att det som hänt verkligen har hänt.
            Ofta tror barn att det är deras fel att föräldrar slåss. Det gäller
            att lyfta ansvaret från barn till de vuxna.
          </note>
          <note>
            Men vem ska man vara lojal mot när den ene föräldern ibland blir
            som förbytt? Får man älska en pappa som slår mamma? Hur kan en
            snäll vuxen lekkamrat förvandlas till en våldsam person, som hotar
            och misshandlar? Allt det här är förvirrande och mycket svårt
            att förstå för barn och även för oss vuxna.
          </note>
          <note>
            Barn som växer upp i familjer där våld förekommer flyr ofta in
            i en fantasivärld för att stå ut och kunna överleva. Dessa barn
            har inte valt sin tillvaro och kan inte ta sig därifrån men far
            oerhört illa av att bara vara där.
          </note>
          <note>
            Fru talman! I juridisk mening är dessa utsatta barn inte offer
            men tar oerhörd skada i sin utveckling. De måste få hjälp med
            att läka sina sår. Det är viktigt att ett samhälle tar hand om
            brottsoffer, men barnpsykiatrin har långa köer, och det har i
            många fall varit omöjligt att ens få ställa sig i kö, om mamman
            och barnet saknat fast adress. Här behövs konkreta åtgärder för
            att stärka barnens rättigheter.
          </note>
          <note>
            Enligt rapporten och pilotstudien Barn som bevittnat våld mot
            mamma är det ovanligt att barn vars mammor misshandlas uppmärksammats
            och fått stöd av omgivningen. I stället är det mamman som fått
            barnets tröst. Barnets upplevelser har mycket sällan berörts.
          </note>
          <note>
            Skulle de inte vara rimligt att begreppet brottsoffer skulle
            utvidgas till att omfatta dessa utsatta barn?
          </note>
          <note>
            De är ju offer för brott - brott begångna av den som borde vara
            den störste beskyddaren. Samhället måste vara starkt när ett barn
            behöver stöd och hjälp.
          </note>
          <note>
            Fru talman! I en interpellationsdebatt har det nya statsrådet
            Morgan Johansson sagt att en kartläggning behövs, men det räcker
            inte. Anser inte ministern att det behövs konkreta åtgärder för
            att dessa utsatta barn ska få en tryggad tillvaro med god hälsa?
          </note>
          <note type="speaker">
            Anf. 118 MIA FRANZÉN (fp):
          </note>
          <note>
            Fru talman! Vi är nu så pass få i salen att jag tänkte passa
            på att tala om någonting som jag brinner väldigt starkt för, nämligen
            de oskyddade barnens rätt. Det gäller barn som befinner sig i
            skilsmässor eller separationer, situationer som är väldigt svåra
            både för barnen och för de vuxna.
          </note>
          <note>
            Jag har skrivit en motion om detta, och jag tänker nu pröva en
            okonventionell metod eftersom vi är så få här inne. Om ni inte
            gillar motion nr So67 kan ni bua nu. Jag ber er också att ta ett
            djupt andetag, ta upp ett par barnglasögon som ligger i bänken
            och sätta på er dem. - Jag ser en som gör det.
          </note>
          <note>
            De här barnglasögonen är imaginära och visar vilket sinne ni
            har. Vad händer när ni sätter på er dem?
          </note>
          <note>
            Jo, ni får ett helt annat perspektiv. Det är svårt att vara liten
            och göra sig hörd. Vi kan väl alla vara tacksamma för att vi inte
            behöver var sitt ombud som för vår talan.
          </note>
          <note>
            Problemet för barn som hamnar i en skilsmässosituation är att
            de inte alltid lyckas göra sig hörda.
          </note>
          <note>
            Föräldrarna befinner sig i känslostormar och klarar inte att
            skilja mellan vad som är barnets bästa och vad som är en ljuvlig
            hämnd mot den före detta partnern.
          </note>
          <note>
            De allra flesta föräldrar klarar att lösa de här problemen och
            få till stånd en dräglig situation för sina barn även framgent,
            men det finns barn som blir väldigt lidande i skilsmässo- och
            separationssituationer.
          </note>
          <note>
            Jag skulle vilja att man undersökte möjligheterna att införa
            juridiskt ombud för barnet. Det finns möjlighet att få juridiskt
            ombud förordnat när en tvist uppstår mellan föräldrar om umgänge
            och sådant, ett ombud som företräder respektive förälder, men
            ingen företräder barnet.
          </note>
          <note>
            Jag tror att ursprungstanken var att de juridiska ombud som företrädde
            mamma och pappa skulle titta på hur den samlade situationen för
            barnet såg ut, men det fungerar de facto inte så. Det är svårt
            för ett ombud för endera parten att företräda även barnet. Jag
            tror alltså att man skulle titta på att införa ett juridiskt ombud
            för barnen.
          </note>
          <note>
            Vi har lagstiftning. Vi har föräldrabalken där det står väldigt
            fina saker om barnets trygghet, rätt till trygghet och rätt till
            båda föräldrarna. Vi har FN:s barnkonvention som säger mycket
            fina saker om vad barnen har rätt till. Vi har också barnets bästa
            som väldigt många talar fint om, men som sagt: När man hamnar
            i en känslostorm är det väldigt svårt att se riktigt klart vad
            som är barnets bästa och att göra skillnad på vad som står en
            själv närmast och vad som är barnets bästa.
          </note>
          <note>
            Det behövs någon som bevakar barnets rättigheter. Det behövs
            också en samlad dokumentation över vad det finns för rättigheter
            för barnen. Nu är det här spritt, och det finns ingen ordentlig
            dokumentation förutom FN:s barnkonvention som inte alltid följs.
          </note>
          <note>
            Jag tror att man måste upprätta en barnrättspolicy eller, som
            min kollega Johan Pehrson har gått ut och sagt: Man kanske skulle
            titta på att införa en barnbalk, som alltså utgår från barnperspektivet
            från början.
          </note>
          <note>
            Alternativen är många, och jag tror att man måste se över detta.
            Det är många barn som lider i dag, som har sömnproblem, viktproblem
            och alla möjliga former av svårigheter att växa upp. Om vi inte
            vågar fråga barnen i dag hur de mår, hur ska vi då kunna möta
            deras blickar om några år? Vilka konsekvenser får det för hela
            samhället och framtiden?
          </note>
          <note type="speaker">
            Anf. 119 ULRIK LINDGREN (kd):
          </note>
          <note>
            Fru talman! På samma tema som föregående talare, Mia Franzén,
            skulle jag vilja börja med att citera
          </note>
          <note>
            Barnkonventionen om barnens rättigheter, artikel 27, punkt 1.
            Där står det: "Konventionsstaterna erkänner rätten för varje barn
            till den levnadsstandard som krävs för barnets fysiska, psykiska,
            andliga, moraliska och sociala utveckling." Det tycker jag är
            en förnämlig artikel att ta till utgångspunkt för allt arbete
            som gäller att gynna barn på alla sätt i ett samhälle som Sverige.
          </note>
          <note>
            Alla har vi ju tron att barn i Sverige jämfört med ett antal
            andra länder har det bra, och det äger ju sin riktighet. Men jag
            tycker att vi också ska notera ett antal larmklockor efter åtta
            år av socialdemokratiskt styre om vart det bär hän. Jag tycker
            att det är trenden som är det allvarliga, det verkligt oroande.
          </note>
          <note>
            Rädda Barnen redovisade i en studie i mars i år genom professor
            Tapio Salonen att 345 000 barn i
          </note>
          <note>
            Sverige finns i fattiga familjer. Begreppet "fattiga"
          </note>
          <note>
            kan man alltid diskutera, men det var deras definition.
          </note>
          <note>
            Det är ungefär vart femte barn. Nästan hälften av dessa barn
            har utländsk bakgrund.
          </note>
          <note>
            Beträffande hälsa bland barn i Sverige finns rapporten Elevhälsa,
            en enkätundersökning som gjordes i maj bland skolsköterskor, skolpsykologer
            och skolkuratorer. Den redovisar att 90 % av de tillfrågade hade
            den uppfattningen om elevernas hälsotillstånd att de ansåg att
            elevernas psykiska hälsotillstånd är sämre nu än för tio år sedan.
            90 % av de tillfrågade ansåg också att andelen elever med övervikt,
            påtaglig stress, koncentrationsproblem och problematiska familjesituationer
            har ökat jämfört med för tio år sedan. Alla har vi tagit del av
            ett otal andra vittnesbörd från enskilda aktörer som kommer i
            kontakt med barn och som på olika sätt är engagerade i deras villkor,
            och de vittnar alla om ökad stress, nyfattigdom, oförmåga att
            komma åt mobbning i skolorna, en accelererande drogkultur under
            90-talet och en ökad tolerans och nonchalans även för narkotika.
          </note>
          <note>
            I kommunerna vet vi att institutionsplaceringarna av barn och
            ungdomar ökar till följd av ökande drogmissbruk, kriminalitet,
            psykiatriska bekymmer och en problematisk familjesituation, inte
            minst i samband med skilsmässor. I många kommuner är dubbelt så
            många beroende av socialbidrag som för tio år sedan. Hur kommer
            det att bli för dessa socialbidragsberoende, och för många människor
            som lever på den ekonomiska marginalen, om konjunkturerna vänder
            nedåt och efter att vi har sett en ny kommunal skattehöjarvåg
            gå fram över landet nu i höst?
          </note>
          <note>
            Handikapporganisationerna berättar med stigande vrede om att
            det är allt tuffare och en ständig kamp att få det lagen anger
            inom till exempel LSS-området för funktionshindrade barn och ungdomar.
            En av de mest besvärande köerna inom hälso- och sjukvården är
            kön till BUP, barn- och ungdomspsykiatrin.
          </note>
          <note>
            Familjeminister Berit Andnor har angett att hon är oroad över
            de ökade klassklyftorna i Sverige och lovar att följa utvecklingen
            noga. Nu har socialminister Engqvist gått, förstår jag, men en
            ny minister finns på plats i form av Morgan Johansson, och frågan
            bör då ställas till honom: Är du något mer än oroad över utvecklingen,
            som Berit Andnor har angett? Är du också färdig för nästa steg,
            nämligen att börja göra lite mera verkstad av hur barn har det
            i
          </note>
          <note>
            Sverige? Det räcker ju inte med att vara orolig. Vi måste också
            komma till ett helt annat görande runtom i kommunerna i Sverige.
          </note>
          <note>
            Verkstad som har betydelse för barn i riskmiljö bedrivs i familjerna,
            som alla vet. När föräldrarna inte räcker till i olika sammanhang
            är det kommunerna som måste ta vid och komplettera. Det är enormt
            tungt att ersätta föräldrarna, men man bör ändå söka komplettera
            föräldrarna med de förluster som barnet har gjort.
          </note>
          <note>
            Det är hög tid att visa föräldrarna förtroendet att de är de
            bästa och viktigaste drog- och brottsförebyggarna. Det vi fortfarande
            ser från vänstersidan i svensk politik är motsatsen, nu senast
            visad i samband med maxtaxan i barnomsorgen. Överheten vet bäst
            hur varje familj ska leva i Sverige och hur man ska ta hand om
            sina barn. Föräldrar är människor som inte vet bäst själva. De
            behöver överhetens guidning
          </note>
          <note>
            - den s-märkta guidningen.
          </note>
          <note>
            Det offentliga via kommuner och landsting kan aldrig ersätta
            den resurs som föräldrarna utgör. Därtill är det så att maxtaxan
            försvårar för kommunerna att bistå de föräldrar som inte räcker
            till för sina barn genom att kommunerna har blivit tvungna att
            medfinansiera maxtaxan, och med den ekonomiska press som kommunerna
            är utsatta för har det resulterat i större barngrupper och färre
            personal per barn i barnomsorgen. Fler barn per vuxen försvårar
            möjligheterna till insatser för utsatta barn.
          </note>
          <note>
            För att nå fram till barn som har olika bekymmer med sorg, med
            förluster, med övergrepp och annat, fordras att någon vuxen har
            tillräcklig tid för att etablera en relation till barnet. Många
            kommuner sliter hårt med att på olika sätt nå utsatta barn i olika
            riskzoner. Var finns förståelsen och stödet hos vänstersidan för
            kommunernas arbete? Var finns programstödet och stimulanspengarna
            för olika åtgärder? När kommer det helhjärtade stödet för föräldrarnas
            avgörande och viktiga insats för barnen?
          </note>
          <note type="speaker">
            Anf. 120 INGRID BURMAN (v):
          </note>
          <note>
            Fru talman! Även jag tänker tala om barn. Det finns många barn
            i Sverige i dag som har det bra.
          </note>
          <note>
            Många har en god hälsa och goda möjligheter till ett rikt liv,
            men det gäller ju som sagt inte alla barn.
          </note>
          <note>
            Det är ju som föregående talare sade: 345 000
          </note>
          <note>
            barn lever i fattigdom. Men vi ska också konstatera att under
            föregående mandatperiod, mellan 1998 och
          </note>
          <note>
            2002, så vände vi trenden. Från det att antalet barn som finns
            i hushåll i relativ fattigdom har ökat från
          </note>
          <note>
            90-talets början så bröts den trenden under förra mandatperioden.
            Men det räcker inte, för fortfarande är det ett förfärligt stort
            antal som lever under bistra förhållanden. Vi måste också konstatera
            att klyftorna mellan olika barn i samhället har ökat.
          </note>
          <note>
            1990-talets besparingar drabbar i stor utsträckning barnen och
            deras familjer. Sedan har konjunkturen förbättrats. Det har inneburit
            att standarden har förbättrats för många men inte för alla.
          </note>
          <note>
            Barn som växer upp med arbetslösa eller ensamstående föräldrar
            har inte fått del av standardförbättringen. I stället visar det
            sig att skillnaderna har ökat mellan olika hushållstyper. Barn
            som levde i hushåll med ensamstående föräldrar 1999 har 5 % lägre
            inkomst än vad motsvarande grupp hade 1991. Under
          </note>
          <note>
            90-talet levde ungefär 11-12 % av barnen i familjer med inkomster
            under socialbidragsnormen under mer än tre år. Det här är siffror
            att ta ett ansvar för.
          </note>
          <note>
            Under föregående mandatperiod gjordes en del och trenden bröts.
            Vi förstärkte bland annat socialtjänstlagen. Men om vi ska kunna
            fortsätta arbetet för att nå de här barnen finns det ytterligare
            några saker som ska göras. En del gäller just socialtjänstlagen.
          </note>
          <note>
            Det handlar bland annat om att se till att vi inte minskar socialbidragen
            när vi genomför generella barnbidragshöjningar. I dag minskar
            nämligen föräldrarnas försörjningsstöd när barnbidraget höjs.
            Det betyder att redan utsatta barn inte får del av den ökade välfärden
            på samma sätt som andra barn.
          </note>
          <note>
            Vi menar att det är viktigt att vi nu ändrar i socialtjänstlagen
            så att barnbidragen undantas från socialbidragsnormen, så att
            kommande barnbidragshöjningar kommer alla till del, även de fattigaste
            hushållen.
          </note>
          <note>
            Vi menar också att familjer inte ska ha reducerat bidrag på grund
            av att ungdomar i familjen exempelvis sommarjobbar. Vi vet att
            föräldrarnas försörjningsstöd i dag reduceras när barn i hushåll
            som lever med socialbidrag får ett sommarjobb.
          </note>
          <note>
            Vi säger också att det är viktigt att FN:s barnkonvention ska
            tillämpas vid alla beslut som socialtjänsten tar. Socialstyrelsen
            har gjort en uppföljning av biståndsbeslut. Den visar att man
            i 80 % av alla beslut inte har vägt in barnets bästa. Det är viktigt
            att man gör ändringar så att barnets bästa också genomsyrar socialtjänstens
            arbete.
          </note>
          <note>
            Det handlar också om andra åtgärder. Det handlar om att höja
            bostadsbidrag och underhållsstöd. Det är träffsäkra instrument
            om vi vill hjälpa de här hushållen där så många barn framlever
            sin barndom i fattigdom.
          </note>
          <note>
            Hittills har vi haft svårt att få gehör för våra förslag. De
            borgerliga partierna talar om bidragsberoende när vi talar om
            vikten av att förstärka de här familjernas ekonomi. Socialdemokraterna
            talar ofta om marginaleffekter. Det här är vuxenvärldens diskussion.
          </note>
          <note>
            För att förhindra att de här barnen fortsätter att betala priset
            för att en vuxenvärld diskuterar om det handlar om bidragsberoende
            eller marginaleffekter krävs i stället att vi samlar oss och genomför
            åtgärder nu. Glädjande nog är vi också överens med regeringen
            och Miljöpartiet om att rikta åtgärder mot de här barnfamiljerna
            under mandatperioden. I det så kallade
          </note>
          <note>
            121-punktsprogrammet har vi kommit överens om det. Det kan handla
            om bostadsbidrag, underhållsstöd och kanske om fria läkemedel.
          </note>
          <note>
            Vad vi hittills inte har fått gehör för är förändringarna i socialtjänstlagen.
            Vad säger då vår nya minister
          </note>
          <note>
            Morgan Johansson? Är Morgan Johansson beredd att vidta åtgärder
            för att säkra att även barn som lever i hushåll med socialbidrag
            får del av framtida barnbidragshöjningar? Är Morgan Johansson
            beredd att vidta åtgärder så att barn som sommararbetar får behålla
            en del av sin inkomst? Är Morgan Johansson beredd att vidta åtgärder
            så att barnens bästa vägs in när socialtjänsten fattar beslut
            om bistånd? Det är angelägna frågor, och jag hoppas att Morgan
            Johansson har möjlighet att lämna svar på dem.
          </note>
          <note>
            Anf. 121 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Det är inte värdigt en välfärdsstat att den som fastnat
            i missbruk inte får vård. Det är inte värdigt en välfärdsstat
            att det finns barn som är rädda för att gå hem från skolan på
            fredagseftermiddagen, rädda för vad pappa ska utsätta dem eller
            deras mamma för under helgen. Det är inte värdigt en välfärdsstat
            att människor tvingas somna på en parksoffa.
          </note>
          <note>
            Väljarna gav oss folkvalda ett tydligt uppdrag.
          </note>
          <note>
            Väljarna sade: Vi är trötta på egoism och växande klassklyftor.
            Vi avvisar systemskifte och privatiseringar. Vi vill ha en välfärdsstat
            byggd på skattefinansiering och demokratisk styrning där välfärden
            fördelas efter behov och inte efter betalningsförmåga.
          </note>
          <note>
            Så var vårt uppdrag.
          </note>
          <note>
            Väljarna sade: Återupprätta välfärdsstaten, men kanske inte i
            detalj på alla sätt som man har haft tidigare. Vi vill ha en modern
            välfärdsstat som likväl klarar av att leva upp till de stolta
            värdeord som den ska byggas på: trygghet, solidaritet, rättvisa,
            jämlikhet.
          </note>
          <note>
            Detta synsätt och uppdrag har satt spår i regeringen. Regeringsombildningen
            innebar att Socialdepartementet stärktes. Det var en tydlig signal
            om att vi avser att sätta välfärdspolitiken i centrum, välfärdspolitiken
            i bred mening. Det handlar naturligtvis om de stora verksamheterna:
            sjukvården, äldreomsorgen, barnomsorgen och skolan. Det handlar
            naturligtvis om våra försäkringar, pensioner och bidrag men också
            om socialpolitiken i snävare mening, nämligen den politik som
            syftar till att hjälpa de människor som har det allra svårast
            i samhället: de som fastnat i missbruk, hemlöshet, barn och ungdomar
            som far illa.
          </note>
          <note>
            Väljarna sade: Välfärden för alla måste gå före skattesänkningar
            för ett fåtal. Det gäller också den egentliga socialpolitiken
            - den som söker hjälpa barn som far illa, ungdomar som håller
            på att hamna i kriminalitet, missbrukare som tvingas jaga pengar
            dag efter dag, ofta via brott, tiggeri eller prostitution för
            att finansiera sitt missbruk, människor som tvingas sova på parksoffor
            och i trappuppgångar.
          </note>
          <note>
            Socialtjänsten är central i det avseendet. Vi har talat mycket
            om vård, skola och omsorg under valrörelsen, och det har varit
            rätt. Men kanske har vi ofta glömt att välfärdsstaten ska återupprättas
            för alla. Om den ska återupprättas för alla måste också socialtjänsten
            lyftas fram.
          </note>
          <note>
            Vi har bakom oss ett 90-tal då kommunerna fick allt mindre resurser
            samtidigt som de sociala problemen ökade. På många håll skars
            socialtjänsten ned samtidigt som ärendena samlades på hög. Socialsekreterarna
            fick alltfler trasiga och utsatta människor att hjälpa - med ekonomiskt
            bistånd, med missbrukarvård, med boende, med arbete och utbildning.
            Det paradoxala var att det sällan finns någon samhällsekonomi
            i sådana nedskärningar. När de anställda inom socialtjänsten pressas
            till sitt yttersta hinner de till slut bara med det allra nödvändigaste,
            nämligen att ge människor tak över huvudet för natten och mat
            för dagen. Då hinner man inte gå till roten med det som är själva
            problemet - arbete, utbildning, fast bostad, vård för sitt missbruk.
            Till det finns inte tid och pengar. Det leder i sin förlängning
            till att socialbidragstagandet snarare ökar än minskar.
          </note>
          <note>
            Regeringen har satt upp ett mål om att socialbidragsberoendet
            ska halveras till år 2004 i förhållande till 1999. Vi är på god
            väg med det. Antalet socialbidragstagare omräknat till helårsekvivalenter,
            som det heter på byråkratspråk, har minskat med över 20 % på bara
            två år. Det hänger förstås ihop med att sysselsättningen har ökat
            men också med att bidrag och försäkringar förstärkts, till exempel
            i form av höjt barnbidrag.
          </note>
          <note>
            Den generella välfärdspolitiken är förstås viktig.
          </note>
          <note>
            Den är grunden för socialdemokratins samhällsmodell. Men den
            måste kompletteras med riktade insatser för dem som har det allra
            svårast. Min poäng är att om vi ska lyckas uppnå målet om ett
            halverat socialbidragsberoende måste vi våga satsa på socialtjänsten
            framöver. Då måste vi ge alla de människor som arbetar i socialtjänsten
            runtom i landets kommuner möjlighet att hjälpa människor med deras
            problem från grunden i stället för att bara betala ut socialbidrag.
          </note>
          <note>
            Ibland ser man dessa samband mycket konkret. I
          </note>
          <note>
            söndags läste jag i Sydsvenska Dagbladet om Anders som går på
            amfetamin och måste dra in 1 000 kr om dagen för att finansiera
            sitt missbruk. Förra fredagen bröt han sig in i 15 bilar för att
            stjäla bilstereoapparater. Han ensam stod för hälften av alla
            bilinbrott i
          </note>
          <note>
            Malmö just den fredagen.
          </note>
          <note>
            Tänk om vi hade kunnat hjälpa Anders för tjugo tjugofem år sedan
            - han är 40 år i dag. Hur mycket mänskligt lidande hade inte besparats,
            både Anders själv naturligtvis, men också dem som utsätts för
            de brott som han begår. Och tänk om vi i dag med vårdinsatser
            skulle kunna hjälpa Anders att bli av med sitt missbruk. Det kostar
            kanske en slant, och det kommer det att göra. Men skulle inte
            samhället som helhet på sikt ändå tjäna på det?
          </note>
          <note>
            Jag har i bakhuvudet de fakta som säger att institutionsvården
            för missbrukare rustades ned under
          </note>
          <note>
            1990-talet, alltså samtidigt som antalet tunga missbrukare ökade.
            Där vill jag se en förändring.
          </note>
          <note>
            Samtidigt är socialtjänsten också ett kommunalt ansvarsområde.
            Staten handhar lagstiftningen, men kommunerna sitter på mycket
            av pengarna. Det gäller därför för stat och kommun att jobba tillsammans
            och flytta fram positionerna på detta område. Jag hoppas att jag
            ska kunna få till stånd ett sådant samarbete under den innevarande
            mandatperioden.
          </note>
          <note>
            Detsamma gäller den bredare frågan om hemlöshet. Det är en skam
            för Sverige att vi har hundratals, kanske tusentals, människor
            som tvingas sova i parker och i trappuppgångar, och som drivs
            från härbärge till härbärge. Också här måste vi arbeta nära kommunerna,
            men jag hoppas under mandatperioden kunna presentera nya statliga
            initiativ för att minska hemlösheten. Bostadsbyggandet är bara
            en del av åtgärderna. Ofta måste man också sätta in sociala insatser
            för att komma till rätta med den enskildes problem.
          </note>
          <note>
            Jag nämnde Anders i Malmö och frågade mig hur mycket vi hade
            kunnat spara om samhället hade ingripit i tid. Hur tar vi hand
            om de barn och tonåringar som håller på att hamna snett? Hur tar
            vi hand om de barn som far illa? Hur fungerar hemmen för vård
            och boende för ungdomar och de familjehem där många placeras?
            Hur tar kommunerna hand om de barn och ungdomar som varit i institutionsvården
            när de väl släpps ut igen?
          </note>
          <note>
            Socialtjänstlagen infördes för 20 år sedan, och under den tiden
            har det inte gjorts någon ordentlig genomlysning av hur den sociala
            barn- och ungdomsvården fungerar i Sverige. Jag vill därför att
            en sådan görs, och min ambition är att en sådan genomlysning under
            mandatperioden ska kunna leda fram till en nationell handlingsplan
            för den sociala barn- och ungdomsvården i Sverige.
          </note>
          <note>
            I det här sammanhanget vill jag också nämna alkoholpolitiken.
            Vi har, inte minst under allhelgonahelgen, kunnat se hur drickandet
            särskilt i ungdomsgruppen har ökat. Jag står för en fortsatt ansvarstagande
            linje när det gäller alkoholpolitiken. Jag avvisar bestämt de
            alkoholliberala tendenser som gripit kring sig särskilt på högerkanten.
          </note>
          <note>
            Detta har jag med mig från min erfarenhet på det kriminalpolitiska
            området. Det finns inget kriminalpolitiskt samband som är lika
            starkt som sambandet mellan våld och alkohol. Jag avvisar synen
            där man utmålar det nästan som en mänsklig rättighet att få handla
            sprit på krogen när solen går upp. Det är inte fallet. Vi som
            håller på måttligheten i alkoholpolitiken måste underkasta oss
            vissa regler för att kunna skydda de människor som har det svårare
            med alkoholen. Den restriktiva hållningen kommer jag också att
            stå för.
          </note>
          <note>
            Jag vill även ta upp frågan om tobakens verkningar, som jag fortfarande
            betraktar som det stora folkhälsoproblemet. Vi har uppnått WHO:s
            mål om att
          </note>
          <note>
            80 % av befolkningen ska vara rökfri, men samtidigt ser vi en
            tendens att rökningen och snusandet speciellt bland de unga ökar.
          </note>
          <note>
            Jag följer särskilt noga detta arbete. Det gäller framför allt
            frågan om att skapa rökfrihet på krogar och restauranger till
            år 2004. Jag är inte heller rädd för att gå fram med en skarpare
            lagstiftning under mandatperioden om det skulle behövas.
          </note>
          <note>
            I anslutning till detta vill jag också säga att vi får diskutera
            folkhälsopolitiken när folkhälsopropositionen kommer. Jag avser
            att försöka presentera en folkhälsoproposition redan i höst, som
            bygger vidare på den utredning som finns.
          </note>
          <note>
            Detta är alltså dagordningen, fru talman, för min del: socialtjänsten,
            barn- och ungdomsvården, kampen mot narkotika, missbrukarvården,
            hemlösheten, alkoholen och tobaken samt folkhälsopolitiken. Det
            är en bra dagordning, och jag ser fram emot ett gott samarbete
            med riksdagens samtliga partier kring dessa frågor.
          </note>
          <note type="speaker">
            Anf. 122 KENNETH JOHANSSON (c) replik:
          </note>
          <note>
            Fru talman! Jag vill börja med att önska det nya statsrådet Morgan
            Johansson lycka till i ett viktigt arbete.
          </note>
          <note>
            I mitt anförande tog jag upp frågan om hiv/aids, som är ett jättehot
            mot folkhälsan. Det utgör en global epidemi med centrum i de allra
            fattigaste regionerna i världen. Sverige har en mycket viktig
            uppgift i det internationella folkhälsoarbetet. Hivviruset skyr
            ju inga gränser.
          </note>
          <note>
            Jag skulle vilja fråga hur Sveriges folkhälsominister ser på
            det internationella folkhälsoarbetet i allmänhet och hiv/aids-frågorna
            i synnerhet.
          </note>
          <note>
            Anf. 123 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Jag instämmer helt och fullt i Kenneth Johanssons
            beskrivning av att vi har ett viktigt uppdrag när det gäller internationella
            frågor av det här slaget. Vi kan framför allt påverka inom ramen
            för de biståndsmedel som vi har. I folkhälsopropositionen kommer
            det att finnas med skrivningar om det arbetet.
          </note>
          <note type="speaker">
            Anf. 124 KENNETH JOHANSSON (c) replik:
          </note>
          <note>
            Fru talman! Det är bra att vi är överens om att det behövs ett
            intensifierat arbete, och jag utgår från att vi också är överens
            om att det gäller på både internationell och nationell nivå.
          </note>
          <note>
            Det statsrådet tar upp om biståndsinsatserna är en bra signal
            eftersom hälsofrågor kring hiv erfarenhetsmässigt många gånger
            kommer i skymundan i det viktiga fattigdomsbekämpandet. Dessa
            får inte stå mot varandra. Det måste vara fråga om både-och.
          </note>
          <note>
            Jag ser fram emot kraftfulla insatser och uppmanar till en offensiv
            kamp mot hiv/aids. Det är viktigt för vår överlevnad, för medmänsklighet
            och för kärlek.
          </note>
          <note>
            Anf. 125 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Jag delar Kenneth Johanssons uppfattning i detta.
          </note>
          <note>
            När det gäller biståndsbudgeten har Jan O Karlsson hand om den.
            Glöm inte bort att vi gör en upptrappning av satsningarna i biståndet
            generellt, och dessa frågor är en del av det spektrumet. Det är
            viktigt för oss att fortsätta det jobb som vi har inlett.
          </note>
          <note type="speaker">
            Anf. 126 LARS GUSTAFSSON (kd) replik:
          </note>
          <note>
            Fru talman! Jag vill först gratulera Morgan Johansson till hans
            uppdrag, som kommer att vara mycket viktigt.
          </note>
          <note>
            Jag vill tala lite grann om missbrukarvården.
          </note>
          <note>
            Det har genom åren visat sig, och efter en del besök på vårdanstalter
            för missbrukare har jag fått bekräftat, att det finns ett glapp
            mellan de olika vårdenheterna landstinget, kommunen och staten.
          </note>
          <note>
            Individen upplever att det finns gränser mellan dessa enheter
            som han måste ta sig över när han ska gå från den ena vården till
            den andra. Det i sin tur innebär att det inte finns någon som
            tar kontakt med honom när han kommer hem, och snart är han åter
            i missbruket.
          </note>
          <note>
            Landstinget finansierar avgiftningen, men sedan vill kommunen
            inte finansiera hans vistelse på stället.
          </note>
          <note>
            På så sätt hamnar han i en rundgång som leder till att han snart
            är tillbaka bland dem som hämtar radioapparater i bilar i Malmö.
          </note>
          <note>
            Jag undrar vilka tankar Morgan Johansson har kring frågan hur
            vi ska kunna få de insatser som samhället gör att bli en gemensam
            insats så att inte individen ska vara den som måste klättra över
            varje staket mellan de olika vårdnivåerna och dem som har huvudansvaret.
          </note>
          <note>
            Anf. 127 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Jag instämmer i den bild som Lars
          </note>
          <note>
            Gustafsson ger. Det brister på många håll i de olika leden. Jag
            känner väl igen det från mitt rättsväsendeperspektiv, eftersom
            där förekommer samma sak.
          </note>
          <note>
            Inom kriminalvården släpper vi ut dem som har suttit i fängelse
            och de står där utanför murarna utan arbete, utan utbildning,
            utan bostad.
          </note>
          <note>
            Jag tycker att vi borde bli bättre på själva vårdkedjetänkandet.
            Kommunen ska först identifiera det problem som finns. Det kanske
            i en del fall rör sig om en ungdom eller en missbrukare. Om man
            vidtar en åtgärd måste också man också vara beredd att följa upp
            den när man har blivit färdig inom institutionsvården.
          </note>
          <note>
            Inom den här sektorn har vi nog brister i vårdkedjetänkandet.
            Det är en av de frågor som jag tänker ta mig an under den här
            mandatperioden.
          </note>
          <note type="speaker">
            Anf. 128 LARS GUSTAFSSON (kd) replik:
          </note>
          <note>
            Fru talman! Det är kostnaden för familjevårdsproblemen som nu
            väger över och gör att det blir obalans ute i kommunerna. Det
            känns inte vidare roligt att vi ska behöva ha det på det viset.
            Kan man inte ekonomiskt försöka se saker och ting i ett större
            sammanhang? Vi ser saker och ting väldigt begränsat.
          </note>
          <note>
            Kostnader som ligger på en huvudman låter man gärna skjutas över
            till en annan. Vi har det problemet också på andra områden inom
            hälso- och sjukvården.
          </note>
          <note>
            Det finns ett uppdrag till Fries som håller på att titta på de
            frågorna. Skulle inte han inte kunna få ett vidare tilläggsuppdrag
            att titta över det lite mer? Vi har fått rapporter från SPU och
            på olika områden om att de insatser som samhället gör tyvärr inte
            är kostandseffektiva. Samhällets insatser måste vara professionella,
            kostnadseffektiva och till hjälp för den enskilde individen i
            sitt eget sociala sammanhang.
          </note>
          <note>
            Anf. 129 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Björn Fries heter den narkotikapolitiska samordnaren
            som alldeles nyligen har presenterat en aktionsplan. Han har också
            det vidare uppdraget att följa hur missbrukarvården ser ut och
            identifiera de problem som finns. Det är en del av hans arbete.
          </note>
          <note>
            Jag tror att vad jag möjligen kan åstadkomma på min nivå är att
            få till stånd ett bättre samarbete mellan staten och kommunerna
            kring detta och dra mitt strå till stacken. Men det är Björn Fries
            arbete och den aktionsplan som han alldeles nyligen har presenterat
            som ligger till grund för detta.
          </note>
          <note>
            Vi kommer att få se en hel del hända de kommande åren med de
            pengar han har avsatt. Det är lite drygt 200 miljoner kronor och
            100 miljoner kronor till kriminalvården för missbrukarvård.
          </note>
          <note type="speaker">
            Anf. 130 INGRID BURMAN (v) replik:
          </note>
          <note>
            Fru talman! Låt mig börja med att säga att det var en bra dagordning
            som statsrådet hade för det kommande arbetet. Jag delar till fullo
            synen att det är dags att lyfta fram både socialtjänst och missbruksvård.
          </note>
          <note>
            Jag ser fram emot att få samarbeta kring detta.
          </note>
          <note>
            Jag vill också upprepa de tre frågor jag ställde till statsrådet
            i mitt anförande. Det handlar också om, precis som statsrådet
            sade, att vi har lagstiftningsmakten i den här kammaren. Vissa
            åtgärder kan vi göra direkt. Det gäller just att se till att den
            generella välfärden kommer alla hushåll till del.
          </note>
          <note>
            Det gäller t.ex. att de familjer som i dag har stöd via socialtjänsten
            ska få del av barnbidragshöjningarna. Är statsrådet beredd att
            verka för det?
          </note>
          <note>
            Är statsrådet också beredd att se över den bestämmelse som gör
            att ungdomar inte får behålla ersättningen eller lönen för sommarjobb?
          </note>
          <note>
            Det var två av min frågor. Jag återkommer till den tredje.
          </note>
          <note>
            Anf. 131 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Jag tror att den tredje frågan gällde barnperspektivet
            i socialtjänsten. I den frågan kan jag absolut instämma med Ingrid
            Burman. Det ligger inom ramen för det uppdrag som jag i dag talade
            om, det vill säga att försöka ta fram en nationell handlingsplan
            för den sociala barn- och ungdomsvården.
          </note>
          <note>
            Det är en sådan fråga som man naturligtvis måste sätta i centrum.
          </note>
          <note>
            De andra två frågorna är ganska komplicerade.
          </note>
          <note>
            När det gäller frågan om barnbidraget är jag inte beredd att
            uttala som en princip att vi ska lyfta ut barnbidraget från socialbidragen.
            Det urholkar socialbidragen på sikt. Det medför dessutom att barnfamiljerna
            fastnar i ett bidragsberoende.
          </note>
          <note>
            Jag nämnde i mitt anförande att när vi höjer barnbidraget kommer
            alltfler över socialbidragsnormen.
          </note>
          <note>
            Det innebär därmed att de blir friare. De frigörs från socialbidragsberoende.
            Ett sådant system tycker jag är mer smakfullt i normalfallet än
            att man helt skulle lägga barnbidraget vid sidan om, eftersom
            vi då inte skulle uppnå den effekten.
          </note>
          <note>
            När det gäller frågan om sommarjobben finns det redan i dag möjligheter
            för kommunerna att ta hänsyn till de inkomsterna. Där är jag inte
            beredd gå vidare.
          </note>
          <note type="speaker">
            Anf. 132 INGRID BURMAN (v) replik:
          </note>
          <note>
            Fru talman! Tack för de svaren, även om jag inte delar den syn
            som Morgan Johansson nu presenterade, nämligen att människor fastnar
            i socialbidragsberoende om man tillser att de barnfamiljer som
            har det sämst ställt får del av barnbidragshöjningarna. Lägger
            man barnbidragen vid sidan om tar man bort den delen ur försörjningsstödet.
            När vi sedan höjer barnbidragen får de del av det. Hur detta på
            något sätt skulle öka bidragsberoendet förstår inte jag. Det hoppas
            jag att ministern återkommer till.
          </note>
          <note>
            När det gäller frågan om sommarjobb är det precis som statsrådet
            säger. Det varierar över landets kommuner. Det innebär att en
            16-åring i en kommun som jobbar och sliter för att få råd att
            köpa sig sin första cykel inte får behålla pengarna, eftersom
            familjens försörjningsstöd minskar. Han måste bidra till familjens
            försörjning. Men i grannkommunen har 16-
          </note>
          <note>
            åringen råd att köpa sig sin första cykel, eftersom man där har
            en regel säger att han får behålla 5 000
          </note>
          <note>
            eller 6 000 kr av sommarinkomsterna.
          </note>
          <note>
            Det här känns inte på något sätt rättvist. Det är ganska oförståeligt
            för de ungdomar som i en kommun kanske har möjlighet att köpa
            cykel eller något annat som känns viktigt för en tonårsungdom
            i Sverige medan ungdomar i en annan kommun behandlas på något
            annat sätt. Jag skulle önska att vi fann ett sätt att hitta vägar
            som gör det ganska lika över landet. Jag tror att vi i grunden
            delar uppfattningen att även dessa ungdomar liksom andra ungdomar
            har möjligheter att ha fickpengar eller ett visst rörelsekapital.
          </note>
          <note>
            Anf. 133 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Jag sade inte att socialbidragsberoendet skulle öka.
            Jag sade däremot att det inte skulle minska när vi höjer barnbidraget.
            Det är en poäng att när man höjer de generella bidragen kommer
            en hel del människor över socialbidragsnormen och slipper att
            söka socialbidrag. Det är själva essensen i vad jag sade i barnbidragsfrågan.
          </note>
          <note>
            När det gäller sommarjobben är frågan hur långt man ska gå i
            deltaljstyrning av kommunerna. Jag är inte i nuläget beredd att
            uttala mig för att gå ännu längre i detaljstyrning av kommunerna
            i det här avseendet.
          </note>
          <note type="speaker">
            Anf. 134 MONICA GREEN (s) replik:
          </note>
          <note>
            Fru talman! Jag ska börja med att önska Morgan
          </note>
          <note>
            Johansson lycka till i hans nya värv. Det är jättekul att vi
            har fått en minister för de här frågorna. Det känns väldigt bra
            att det är Morgan Johansson som har fått ta hand om dem eftersom
            de är så viktiga. Det var också ett mycket bra linjetal som hölls.
          </note>
          <note>
            En fråga som jag kanske saknade något och som jag tänkte skicka
            med som ett tips framöver är det förebyggande arbetet. Morgan
            Johansson nämnde att vi behöver jobba mycket mer tillsammans mellan
            stat och kommun och att vi ska hitta möjligheter för att jobba
            förebyggande och hjälpa på ett mycket tidigt stadium.
          </note>
          <note>
            Jag vill här lyfta in även folkrörelseperspektivet.
          </note>
          <note>
            Det finns ett oerhört stort engagemang hos många i föreningslivet.
            Det är väldigt förebyggande att barn och ungdomar på ett tidigt
            stadium får möjlighet att delta i en förening. Folkrörelser kan
            göra mycket i det arbetet. Det finns många föreningar som jobbar
            med det, till exempel Unga Örnar.
          </note>
          <note>
            Anf. 135 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Jag delar helt den uppfattningen. Man hinner inte
            med att tala om alla områden under bara tio minuters talartid.
            Jag känner varmt för det förebyggande arbetet. Till för bara några
            veckor sedan var jag ordförande i Brottsförebyggande rådet, som
            bland annat sysslar med att bygga upp lokala brottsförebyggande
            råd för att exempelvis se till att ta hand som ungdomar som håller
            på att hamna snett eller i varje fall samordna de lokala insatserna
            för det i kommunerna.
          </note>
          <note>
            Detta med förebyggande finns också på långt fler områden. På
            folkhälsoområdet ser vi idrottsrörelsen som en viktig bundsförvant.
            Där är vi från regeringens sida nu beredda att gå in med 1 miljard
            till, under förutsättning att de också hjälper till när det gäller
            att helt enkelt sätta människor i rörelse och på det sättet vara
            aktiva.
          </note>
          <note>
            Vidare finns det många andra områden. Unga Örnar är naturligtvis
            ytterligare en mycket viktig organisation för våra barn och ungdomar.
          </note>
          <note type="speaker">
            Anf. 136 MONICA GREEN (s) replik:
          </note>
          <note>
            Fru talman! Jag tackar för svaret. Det är väldigt bra att idrottsrörelsen
            får de här pengarna. Det kan vara ett sätt att se till att föreningslivet
            blir engagerat
          </note>
          <note>
            - eller snarare tar ett ännu större ansvar för detta; de har
            ju redan tidigare gjort det.
          </note>
          <note>
            I den här miljarden är inte de ideella organisationerna medräknade,
            utan det gäller bara idrottsrörelsen. Men det är vackert så och
            ett mycket bra första steg. Man skulle också kunna tänka sig att
            i en förlängning se till att de ideella barn- och ungdomsorganisationerna
            får en sådan här möjlighet. Det är ju stor utväxling på de pengar
            som man i så fall skulle kunna ge. Med mycket små medel kan föreningsledare
            bedriva en oerhört bra verksamhet för barn ute i bostadsområdena
            runtom i Sverige.
          </note>
          <note>
            Anf. 137 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Jag tar med mig detta, framför allt till
          </note>
          <note>
            Berit Andnor som ju är barn- och familjeminister med det övergripande
            ansvaret för barnfrågorna. På mitt bord faller i stor utsträckning
            frågor som rör de utsatta barnen, alltså de barn som på ett eller
            annat sätt hamnar under lagen om vård av unga eller på olika sätt
            inom ramen för socialtjänsten.
          </note>
          <note>
            Berit Andnor är alltså den i regeringen som kommer att hantera
            barnfrågorna i övrigt.
          </note>
          <note>
            Anf. 138 CARL-AXEL JOHANSSON (m)
          </note>
          <note>
            replik:
          </note>
          <note>
            Fru talman! Jag vill tacka statsrådet för den problembeskrivning
            och den bild som han ger av Sverige
          </note>
          <note>
            - narkotikan och så vidare.
          </note>
          <note>
            Jag menar att vi inte har någon som helst anledning att diskutera
            i andra banor än att det här ska finansieras via skatten.
          </note>
          <note>
            Dock vill jag också peka på att bilden här har vuxit fram under
            det socialdemokratiska styret. Därför är det väldigt bra att Socialdemokraterna
            nu väldigt noga och bra vill reda upp det här.
          </note>
          <note>
            Problemet är hur man finansierar detta. Består välfärd i att
            fördela ett allt högre skattetryck, i att vi får högre skatter
            - något som ger minskade skatteintäkter? Hur kommer man att finansiera
            detta? Eller vad består välfärd i?
          </note>
          <note>
            Anf. 139 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Välfärd är ett väldigt vitt begrepp.
          </note>
          <note>
            Den 1 januari får jag mitt första barn. För mig är välfärd just
            nu att se till att mödravården och barnavården fungerar. Bara
            att detta med att Sverige är ett av de länder i världen som har
            de lägsta spädbarnsdödlighetstalen gör att man får en känsla av
            att
          </note>
          <note>
            Sverige, Herre Gud, i det här avseendet är ett mycket tryggt
            land att växa upp i och att leva i.
          </note>
          <note>
            När det gäller det folkhälsoarbete som vi tidigare talade om
            ska vi komma ihåg att det finns mycket som vi ska vara stolta
            över i Sverige just i samband med folkhälsan. Spädbarnsdödligheten
            är ett exempel.
          </note>
          <note>
            Hur ska detta då finansieras? Ja, självklart i huvudsak med skattepengar.
            Det är ju därför som vi socialdemokrater står för ett högt skatteuttag.
            Men vi står också för en ambitiös välfärdspolitik. Vi förstår
            att de sakerna hör ihop. Man kan inte ha en ambitiös välfärdspolitik
            om man inte också är beredd att betala för den med skattepengar.
          </note>
          <note>
            Anf. 140 CARL-AXEL JOHANSSON (m)
          </note>
          <note>
            replik:
          </note>
          <note>
            Fru talman! Nej, man kan inte ha en ambitiös välfärdspolitik
            med höga skatter - pengar flyr landet och det blir mindre och
            mindre att fördela. En välfärdspolitik får man genom att få i
            gång näringen, verksamheten och tillväxten som i sin tur ger alla
            de skatteintäkter som sedan kommer att finansiera barnavården,
            mödravården, sjukvården, skolan, omsorgen och narkotikaproblematiken.
            Det är den politiken som jag efterlyser.
          </note>
          <note>
            Anf. 141 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Självklart är tillväxten grunden för att det finns
            pengar att fördela. Men då konstaterar jag att även om socialdemokratins
            bästa gren är välfärdspolitiken är faktiskt också tillväxtfrågorna
            en av våra bästa grenar - i varje fall om man ska jämföra med
            de perioder då Carl-Axel Johanssons partikamrater har fått styra
            landet.
          </note>
          <note>
            Vi har haft en god tillväxtutveckling under de senaste åren i
            Sverige - faktiskt bättre än i våra viktigaste konkurrentländer.
            Detta är inte mitt bord men det är klart att jag berörs. Det här
            måste fungera, precis som Carl-Axel Johansson konstaterar, för
            annars kommer vi inte att kunna leverera alla de välfärdssatsningar
            som vi nu ställer ut.
          </note>
          <note>
            Vi har tilltro till vår egen politik på tillväxtsidan.
          </note>
          <note>
            Det är klart att Carl-Axel Johansson kanske inte har det; det
            förstår jag. Det ligger så att säga i spelets natur.
          </note>
          <note type="speaker">
            Anf. 142 ULRIK LINDGREN (kd) replik:
          </note>
          <note>
            Fru talman! Också jag tycker att vår nye minister
          </note>
          <note>
            Morgan Johansson hade flera lovvärda ansatser i sitt anförande.
            Rädda barn är inte värdigt en välfärdsstat, sade han bland annat.
            Likaså är aviseringen av en handlingsplan för den kommunala barn-
            och ungdomsvården angelägen och lovvärd.
          </note>
          <note>
            Men sedan kan man diskutera prioriteringar som ni har gjort.
            Ni har infört maxtaxan - detta i stället för exempelvis mer pengar
            till kommunerna för aktiva insatser just när det gäller barnområdet
            och utsatta barn. Detta har tvärtom försvårat för kommunerna i
            deras trängda läge ekonomiskt sett när det gäller att just bistå
            utsatta barn.
          </note>
          <note>
            Jag har ett par konkreta frågor med anledning av statsrådets
            anförande. Inte med ett ord nämndes föräldrarnas avgörande och
            viktiga roll för barnens hälsa och utveckling. Hur ser du, Morgan
            Johansson, på föräldrarnas roll för barnens väl och som aktiv
            partner när det gäller att kommunerna ytterst ska kunna bistå
            barnen?
          </note>
          <note>
            Frivilligorganisationerna berörde du i ett annat replikskifte.
            Jag tänker på en särskild frivilligorganisation, nämligen kvinnojouren.
            Har du haft några särskilda tankar kring detta? Vi kristdemokrater
            har en plädering om detta sedan i våras och vårbudgetens behandling
            av ekonomin angående om de ska få mer pengar eller inte. Är det
            månntro din mening att de ska få en slant till för sitt viktiga
            arbete?
          </note>
          <note>
            Anf. 143 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Beträffande föräldrarnas roll vill jag säga att det
            är klart att föräldrarna är samhällets bästa brottsförebyggande
            resurs, återigen sett från en kriminalpolitisk synvinkel. Det
            är föräldrarna som är bäst på att ge barnen en trygg uppväxt -
            i allmänhet en rättighet för varje barn, när familjen fungerar.
          </note>
          <note>
            Problemet är - och det är där som jag tror att
          </note>
          <note>
            Kristdemokraterna ibland hamnar fel - att familjen ibland inte
            är en del av lösningen utan en del av själva problemet. Så är
            det i familjer där det förekommer våld och övergrepp, sexuella
            övergrepp, missbruk och kanske till och med kriminalitet.
          </note>
          <note>
            Vi säger att där familjen är svag måste samhället vara starkt.
            Det måste finnas ett starkt samhälle i botten. Det måste finnas
            en socialtjänst som fungerar.
          </note>
          <note>
            Det måste finnas en fritidsverksamhet som fungerar.
          </note>
          <note>
            Det måste finnas andra vuxna i skolan exempelvis som kan vara
            med och hjälpa till med att fånga upp barn som annars kommer att
            fara illa. Vi står alltså för detta starka samhälle och är beredda
            att betala för det med skattepengar. Vi inser också att familjen
            i de allra flesta fall är en del av lösningen. Men ibland kan
            familjen faktiskt vara en del av problemet, och då måste vi våga
            handla.
          </note>
          <note type="speaker">
            Anf. 144 ULRIK LINDGREN (kd) replik:
          </note>
          <note>
            Fru talman! Kristdemokraterna har inte en bristande insikt om
            att det finns ett antal familjer som inte fungerar väl och som
            inte har resurser att bistå sina barn utan som tvärtom snarare
            saboterar för sina barn.
          </note>
          <note>
            Det är ändå väldigt viktigt att socialtjänsten får stimulans
            när det gäller att arbeta med nätverksbyggande kring vad barnet
            har av resurspersoner i sin släkt. Även om en förälder är en monstergestalt
            är det ofta oerhört angeläget för barnet att på något sätt så
            att säga ha en anknytning tillbaka till föräldern. Det finns alltså
            ingen avvikande mening där från Kristdemokraternas sida.
          </note>
          <note>
            Vad som har brustit är Socialdemokraternas bristande insikt om
            att det är viktigt att på många sätt ge föräldrarna förtroende
            så att de kan känna att samhället ser dem som en viktig partner,
            inte bara som utsatta som det ska styras och ställas med från
            överhetens sida för att de ska uppföra sig på rätt sätt.
          </note>
          <note>
            Anf. 145 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Det finns ingen som vill styra och ställa med föräldrarna.
            Vad det ibland handlar om är att samhället måste vara berett att
            gripa in när man ser att barn far illa. Därför har vi den lagstiftning
            som vi har - en lagstiftning som faktiskt möjliggör detta.
          </note>
          <note>
            Det är inte huvudalternativet, det är ett alternativ som man
            måste tillgripa med mycket stor restriktivitet och mycket gott
            omdöme. Det är många gånger oerhört svåra avvägningsproblem när
            man ska ta ett barn från sin familj. Men den möjligheten måste
            ändå finnas.
          </note>
          <note>
            Vad jag noterar i Kristdemokraternas retorik är att de ofta utgår
            från att alla familjer alltid fungerar. Så är det faktiskt inte.
            Tvärtom har många av de barn som hamnar snett och blir missbrukare,
            hamnar i kriminalitet eller i prostitution vuxit upp i familjer
            som inte har fungerat och där samhället ofta har varit för passivt
            för att gripa in.
          </note>
          <note>
            Vi kanske är eniga i sak i grund och botten, men ibland har vi
            lite olika sätt att framställa det i själva retoriken.
          </note>
          <note type="speaker">
            Anf. 146 ANITA SIDÉN (m) replik:
          </note>
          <note>
            Fru talman! Ett barn som ser sin mamma misshandlas bör ses som
            ett brottsoffer, hävdar Britta
          </note>
          <note>
            Bjelle vid Brottsoffermyndigheten. Ami Arnell har arbetat med
            barn som upplevt misshandel i hemmet, och hon har följt 45 barn
            med svåra traumatiska upplevelser bakom sig. Med sin kompetens
            som psykolog och terapeut säger hon att händelserna lägger sig
            som ett täcke över dessa barns liv. Hon ser vilken enorm skada
            de lider, en skada som måste bearbetas.
          </note>
          <note>
            Ministern sade i gårdagens debatt att barn bör betraktas som
            brottsoffer, men då måste det gälla även i juridisk mening. Om
            samhället erkänner barnet som brottsoffer skulle de vuxna få större
            insikt i hur barn skadas. Det skulle också betyda att barn inte
            kan glömmas bort, utan deras fall måste utredas, och de måste
            få hjälp. Frågan är bara var. Köerna till barnoch ungdomspsykiatrin
            är redan mycket långa.
          </note>
          <note>
            Enligt Ewa Marie Häggkvist, jurist vid Rädda
          </note>
          <note>
            Barnen, finns det vissa möjligheter att använda dagens lagstiftning,
            men då måste man visa att den bevittnade misshandeln har haft
            en medicinskt påvisbar effekt på barnet.
          </note>
          <note>
            Jag har två frågor till ministern. Den förra glömde ministern
            att svara på. I en interpellationsdebatt har ministern sagt att
            en kartläggning behövs när det gäller barn i misshandelsmiljöer.
            Men det räcker inte.
          </note>
          <note>
            Anser inte ministern att det behövs konkreta åtgärder för att
            dessa utsatta barn ska få en tryggad tillvaro?
          </note>
          <note>
            Min andra fråga är: Är ministern beredd att utreda lagförslag
            om barn som brottsoffer?
          </note>
          <note>
            Anf. 147 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! I den interpellationsdebatt som jag hade i går diskuterade
            vi barn som brottsoffer. I mitt interpellationssvar refererade
            jag till Thomas
          </note>
          <note>
            Bodström, justitieministern, för det är han som hanterar den
            juridiska delen av barn som brottsoffer, den som Anita Sidén hänvisar
            till. Vad jag diskuterade i interpellationsdebatten var den fråga
            som rörde socialtjänstlagen, som jag ansvarar för. Vill Anita
            Sidén driva vidare frågan om barn som brottsoffer i juridisk mening
            vill jag gärna hänvisa till justitieministern i det avseendet.
          </note>
          <note>
            När det sedan gäller kartläggning handlar det självklart inte
            bara om en kartläggning. Jag sade i mitt inlägg att vi bör förbereda
            en nationell handlingsplan för den sociala barn- och ungdomsvården.
          </note>
          <note>
            Det handlar om att ta fram åtgärder. Men för att kunna ta fram
            de åtgärderna måste vi först göra en analys av hur det hela fungerar.
            Det är det naturliga förfarandet när man tar fram åtgärder.
          </note>
          <note type="speaker">
            Anf. 148 ANITA SIDÉN (m) replik:
          </note>
          <note>
            Fru talman! Det är viktigt att ministern tar barns utsatthet
            på allvar. Den pilotstudie som jag nämnde i mitt anförande har
            gjorts av forskaren och psykologen vid Karlstadts universitet
            Kjerstin Almqvist på uppdrag av Lundby statsdelsförvaltning i
            Göteborg.
          </note>
          <note>
            Av studien framgår att barn ser och hör mamma misshandlas men
            också att de dessutom själva utsätts för våld, som i vissa fall
            har varit mycket gravt. Ett par av barnen beskrev lugnt och sakligt
            hur de dödat rädslan i sig själva genom att titta på skrämmande
            filmer. De beskrev det som en lättnad att de inte längre var rädda
            för något utan i stället kunde skrämma andra. De hade blivit kalla
            och kunde slå andra utan att det kändes obehagligt.
          </note>
          <note>
            Barnombudsmannen har nyligen granskat regeringens nya rapport
            till FN:s barnrättskommitté. Av hennes kritik framgår att brister
            i Sverige göms undan. Det finns barn i Sverige som är hemlösa
            och glöms bort. Vad tänker ministern göra för att vi i
          </note>
          <note>
            Sverige ska leva upp till barnkonventionen?
          </note>
          <note>
            Anf. 149 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! I centrum för den nationella handlingsplan som jag
            aviserar finns just barnkonventionsfrågan, huruvida vi lever upp
            till bankonventionen i den sociala barn- och ungdomsvården.
          </note>
          <note>
            Frågan om barn som brottsoffer, som Anita Sidén började med,
            är justitieministerns område. I den interpellationsdebatt som
            vi hade i går konstaterade jag att det faktiskt med gällande rätt
            finns möjlighet för åklagare att betrakta barn som har bevittnat
            misshandel som brottsoffer. Det var innebörden i ett tidigare
            frågesvar som justitieministern hade gett.
          </note>
          <note>
            När det gäller rapporten till FN vill jag hänvisa till
          </note>
          <note>
            Berit Andnor, som är den som har hand om barnfrågor övergripande
            i regeringen.
          </note>
          <note>
            Anf. 150 JAN EMANUEL JOHANS-
          </note>
          <note>
            SON (s):
          </note>
          <note>
            Fru talman! I går var jag på ett tolvstegsmöte med en barndomsvän.
            Han är tvåbarnsfar, egenföretagare och jobbar heltid, men har
            är också heroinist. Det var sjätte dagen som han var drogfri när
            vi var på det här tolvstegsmötet. Han hade sina värsta dygn med
            avtändningen bakom sig.
          </note>
          <note>
            För en tid tillbaka var jag på toxikologen i Uppsala vid Ulleråkerskliniken
            på en avgiftning med en annan vän som också är heroinist. Jag
            fick vara med vid själva avgiftningen. Den här killen har jag
            känt sedan han var ungefär tio år. Att se en så nära vän genomlida
            en avgiftning var fruktansvärt, att se honom genomlida de helveteskval
            som det faktiskt innebär att genomgå en avtändning.
          </note>
          <note>
            Det ger mig ett slags insikt om de människor som inte kan sluta
            knarka, att inte vilja gå igenom avgiftningen, men också om suget
            som knarket ger. En kabbe heroin, det är 0,2 gram, kostar 500
            kr. En människa som varit i gång ganska länge på heroinet kan
            vara uppe i en dos på ungefär ett gram. När vi slår ihop det är
            vi uppe i kostnader på ungefär 2 500 kr per dygn.
          </note>
          <note>
            Fru talman! Morgan Johansson talade om Anders som gick på amfetamin
            och som hade en kostnad på runt 1 000 kr per dygn. Då kan vi se
            vad det kostar samhället när de här människorna ska få ihop för
            sina droger. 2 500 kr för att köpa droger innebär att man måste
            stjäla för ungefär 10 000 kr för att få in de pengarna. Vad kostar
            ett inbrott genom att man slår sönder en ruta? Vad kostar det
            i personlig integritet för de människor som drabbas av dem som
            bryter sig in? Vad kostar en rättegång? Det är enorma kostnader.
          </note>
          <note>
            En sak som ledaren i tolvstegsprogrammet sade som var klokt och
            som jag hört vid flera tillfällen när jag varit på andra behandlingshem
            var att det inte finns några hopplösa fall. Det finns inga hopplösa
            fall. Den insikten måste vara någonting som ska vara lite av en
            knutpunkt för vårt sociala skyddsnät. Alla människor kan bli rehabiliterade
            och fås tillbaka till samhället.
          </note>
          <note>
            Ett annat behandlingshem, ett slutet behandlingshem för ungdomar,
            kostar 4 000-4 500 kr per dygn.
          </note>
          <note>
            Kostnaden vid ett normalt behandlingshem i Sverige kan i snitt
            ligga på ungefär 1 500 kr per dygn. Man säger: Är det inte lite
            dyrt att lägga ut de här enorma summorna? 4 500 kr per dygn, vad
            blir det på ett år i behandlingspengar? Det finns de som säger:
            Är det inte lite dyrt att lägga ut det på gamla knarkare och kriminella?
            Det är väl lite bortkastat.
          </note>
          <note>
            Då har man glömt bort en sak. Nu ska jag undvika att ha förutfattade
            meningar, men ibland har jag hört det här från människor som själva
            har det ganska privilegierat. Men man glömmer bort en sak när
            det gäller klassamhället. På romarnas tid kunde man stå på Colosseum
            och titta ned på knarkarna eller de som slog ihjäl varandra. Men
            klassamhället är inte något slags läktarsport, utan skiten stänker
            också på dem som sitter och tittar på, de människor som har villor
            och cyklar. Ingrid pratade mycket om cyklar, och det är dessa
            cyklar som blir stulna. Klassamhället och skiten därifrån stänker
            även på överklassen, på de människor som har pengar.
          </note>
          <note>
            Jag pratar nu i klassterminologi. Det gör jag inte för att försöka
            måla upp något slags motsättning. En del brukar säga att det som
            är bra för överklassen är dåligt för dig och använda sig av den
            motsättningsretoriken. Jag brukare snarare säga tvärtom. Man ska
            inse att det som är bra för de längst ned i samhället, för de
            som finns på Plattan är också bra för överklassen. Vi tjänar alltså
            pengar på solidariteten i samhället. Carl-Axel pratade om finansiering.
            Via solidaritet och satsning på dessa grupper sparar vi också
            pengar.
          </note>
          <note>
            Så tror jag att det är.
          </note>
          <note>
            Vi lägger ned otroligt mycket pengar på behandlingshemmen. Men
            det som vi ofta missar - och det var också Morgan inne på - är
            detta med utslussning till samhället. Om man satsar 1 miljon på
            en som är intagen på ett behandlingshem, men sedan låter bli att
            satsa på utslussningen så att denna person återfaller, då har
            vi förlorat dessa pengar. Det är än värre i kriminalvården, som
            jag inte vill kalla det för vård.
          </note>
          <note>
            När man sitter på ett LVU-hem eller ett LVM-
          </note>
          <note>
            hem satsas det ändå på återanpassningen. Men på ett fängelse
            är det en total frånvaro av återanpassning.
          </note>
          <note>
            Tänk er själva in i situationen att sitta inlåst och bli utsläppt
            från fängelset. Där står ni med er plastkasse och 500 kr på fickan.
            Vart ska ni ta vägen någonstans?
          </note>
          <note>
            Det måste finnas ett samarbete mellan kriminalvården, kommunerna
            och frivården så att det först och främst görs en planering för
            utslussningen.
          </note>
          <note>
            Tiden går fort när man har kul. Alltså: Det krävs samarbete,
            planering och större satsningar. Det var kul att vara här.
          </note>
          <note type="speaker">
            Anf. 151 ULLA WESTER (s):
          </note>
          <note>
            Fru talman! Den socialdemokratiska handikappolitiken bygger på
            att alla människor i Sverige ska ha lika rättigheter, möjligheter
            och skyldigheter. Funktionshinder blir till handikapp först vid
            mötet med brister i miljön. Om åtgärder vidtas och tillgängligheten
            ökar, ja, då kan handikappet minska eller kanske rentav försvinna.
          </note>
          <note>
            Ingen ska tvingas att fastna i sammanhang som betonar funktionshindrets
            yttersta gräns. Ingen ska stängas ute från vare sig arbete, utbildning
            eller kultur. Detta är målen, och jag stöder dem givetvis till
            fullo. Och vem gör förresten inte det?
          </note>
          <note>
            Samtidigt konstaterar jag att det inom många områden och för
            många funktionshindrade finns det mycket kvar att göra för att
            nå fram till en måluppfyllelse. Av en tillfällighet har jag kommit
            att engagera mig för gruppen barndomsdöva. Ju mer jag lär mig
            om denna grupps speciella livsbetingelser, ju flera döva jag lär
            känna, desto säkrare blir jag på att det stöd och den vård och
            omsorg som riktas till denna grupp i väldigt många fall snarare
            ökar isolering och utanförskap än uppnår de handikappolitiska
            integrationsmålen. Det som felar är den dåliga kunskapen som råder
            om dövas sätt att kommunicera.
          </note>
          <note>
            Teckenspråket är de barndomsdövas första språk, det vill säga
            hemspråk. I brist på egna kunskaper i det språket tror vi hörande
            alltför ofta att vi i stället kan kommunicera med en döv genom
            att denne läser på läpparna, genom att man skriver ned det som
            man vill säga eller genom att man helt enkelt höjer rösten.
          </note>
          <note>
            Men att vara döv är inte detsamma som att allt bara är tyst.
            Att vara döv är att leva i en särskild kultur, ha en egen historia
            och att all kommunikation bärs av detta egna hemspråk. Svenska
            är för en barndomsdöv ett läs- och skrivspråk, ett språk som man
            inte hört uttalas eller har känslomässig anknytning till. Språkets
            nyanser kan därför aldrig bli tydliga och levande.
          </note>
          <note>
            Det är därför som en döv universitetsstuderande behöver teckenspråkstolk
            också för sina lässtudier.
          </note>
          <note>
            Det är därför som skriftlig samhällsinformation inte kan nå ut
            till och förstås av de barndomsdöva. Detta är allvarligt, inte
            minst ur demokratisk synvinkel.
          </note>
          <note>
            Förstår man hela vidden av teckenspråkets grundläggande betydelse
            och funktion inser man att den decentraliserade vården och omsorgen
            inte passar dövas behov. Ju fler och djupare kontakter den döve
            har med andra döva, ju fler tillfällen en döv kan kommunicera
            på sitt språk, desto mer ökar möjligheterna till självständighet
            och integration i samhället.
          </note>
          <note>
            Eftersom dövgruppen är en relativt liten grupp måste resurser
            och kompetens centraliseras och koncentreras till ett eller möjligen
            två ställen i varje län.
          </note>
          <note>
            Detta gäller inte minst äldrevården. Alltför många döva lever
            i dag isolerade på servicehem och på sjukhem. De kan varken kommunicera
            med personalen eller med de övriga boende.
          </note>
          <note>
            De dövas rätt till tolk regleras i lag. Det är ett känt faktum
            att rådande tolkbrist medför att denna lagliga rätt inte kan tillgodoses
            i praktiken. Glädjande nog visar många ungdomar intresse för tolkyrken,
            men alltför ofta stannar det just vid en intresseanmälan.
          </note>
          <note>
            Det är nämligen svårt att klara studiefinansieringen på grund
            av regler i studiestödssystemet. Jag har skrivit en motion om
            denna problematik, och jag hoppas givetvis på ett bifall så att
            det blir en ändring av dessa regler.
          </note>
          <note>
            Döva förmedlar ofta att de känner sig otrygga och utsatta. De
            vet att de inte kan förvänta sig att i en akut situation kunna
            kommunicera med polis, brandmän, ambulanspersonal eller ens med
            dem som arbetar vid sjukhusens akutintag. Att alla i samhället
            skulle lära sig teckenspråket är givetvis inte realistiskt, men
            det vore inte för mycket begärt att de nyss uppräknade personalgrupperna
            i sina grundutbildningar åtminstone fick lära sig tecknen för
            hjälp, för smärta, för allergi och för sjukhus. Enbart detta skulle
            väsentligt öka tryggheten.
          </note>
          <note>
            De insatser som görs för gruppen döva måste hela tiden ha sin
            grund i att man ska uppnå en ökad kommunikativ tillgänglighet.
            Det innebär särskilda lösningar för denna grupp och därmed i viss
            mån ett avsteg från likställighetsprincipen. Men jämställs teckenspråket
            med andra minoritetsspråk blir detta både odramatiskt och självklart.
          </note>
          <note type="speaker">
            Anf. 152 GABRIEL ROMANUS (fp):
          </note>
          <note>
            Fru talman! Jag vill börja med att tacka statsrådet
          </note>
          <note>
            Morgan Johansson för att han tog upp alkoholfrågan.
          </note>
          <note>
            Det var befriande.
          </note>
          <note>
            Det var nog inte bara jag som var en smula undrande inför den
            långa regeringsförklaringen den
          </note>
          <note>
            1 oktober, som visserligen hade plats för ett mycket bra stycke
            om narkotikafrågorna, men inte med ett ord nämnde det problem
            som är ungefär tio gånger större eller kanske ännu mer, nämligen
            alkoholproblemet. Fortfarande tycker jag kanske att balansen mellan
            de här två frågorna i framtoningen efter tillskottet till Socialdepartementet
            lämnar lite övrigt att önska. Men jag vill lyckönska den nye folkhälso-
            och socialtjänstministern till hans viktiga jobb och hoppas att
            det fortsatta samarbetet visar att regering och riksdag tillsammans
            kan slå vakt om den solidariska alkoholpolitiken på ett mer framgångsrikt
            sätt än vad som har skett de senaste tio åren.
          </note>
          <note>
            Alkoholkonsumtionen ökar väldigt snabbt i dag, från ungefär 8
            liter per person över 15 år 1996 till 9,2
          </note>
          <note>
            liter 2001. I dag kanske konsumtionen är uppe i 10
          </note>
          <note>
            liter ren alkohol per år och invånare över 15 år. Det är en 20-procentig
            ökning på sex år, och det är mer än vad svenskarna har druckit
            på ungefär hundra år.
          </note>
          <note>
            Skadorna har redan börjat öka och mer är att vänta.
          </note>
          <note>
            Den stora jämförande europeiska undersökningen
          </note>
          <note>
            ECAS visar entydigt att ökad konsumtion leder till ökade skador
            och att detta är särskilt påfallande i de nordiska länderna. Den
            visar också att sänkt pris leder till ökad konsumtion. Vår politik,
            som vi har försökt att föra, är alltså modern i den meningen att
            den har stöd av den forskning som bedrivs på det här området.
          </note>
          <note>
            Nu hotar utvecklingen att gå vidare, och det finns naturligtvis
            flera orsaker till detta. Paradoxalt nog är det att inkomsterna
            har ökat, men framför allt är det konsekvenserna av Europasamarbetet.
          </note>
          <note>
            Vi har haft en gammal god princip i Sverige att försöka begränsa
            konkurrens och privat vinstintresse inom alkoholhanteringen. Nu
            har vi tvingats till en betydande avmonopolisering. Det har gett
            oss en stark alkohollobby som verkar för sänkta skatter och ökad
            möjlighet till marknadsföring. Dessutom har de ökade möjligheterna
            till gränshandel pressat fram sänkt skatt på starköl och vin.
            Alkoholpriserna har realt sett sjunkit med ca 20 % de senaste
            15 åren.
          </note>
          <note>
            Dessutom har vi fått nya farliga inslag i sortimentet framtvingade
            av EU-samarbetet: alkoläsk, söt cider, som egentligen är alkoläsk,
            och vin i pappkartonger som forskarna nu anser har varit en bidragande
            orsak till den kraftiga ökningen i år.
          </note>
          <note>
            Nu kommer danskarna att sänka spritskatten, läser vi i tidningarna,
            och det kommer naturligtvis att leda till ytterligare krav på
            skattesänkning. Jag vill inte utesluta att det kanske blir nödvändigt,
            men just nu är det inte angeläget, när Systembolagets försäljning
            fortfarande ökar, hittills i år med mer än 10 %.
          </note>
          <note>
            När det gäller alkoholreklamen har den svenska lagen underkänts
            av Stockholms tingsrätt. Visserligen är beslutet överklagat, och
            man kan hoppas på ett klokare beslut i Marknadsdomstolen. Men
            det illustrerar ett allvarligt dilemma, nämligen att kontrollen
            över alkoholpolitiken inte längre ligger hos de demokratiskt valda
            representanterna utan hos jurister som ofta har en konservativ
            syn på alkoholpolitiken.
          </note>
          <note>
            Jag vill rekommendera kammarens ärade ledamöter att läsa tidigare
            riksdagsmannen Hans Lindblads bok Ämbetsmannaväldet, där han bland
            annat visar att inom alkoholområdet har Vin &amp; Sprit tillåtits
            att sabotera svensk alkoholpolitik under en följd av år utan att
            det har beslutats och godkänts av riksdagen.
          </note>
          <note>
            Öppnandet av våra gränser tillåter en införsel på
          </note>
          <note>
            230 liter alkoholdrycker vid varje inresa, för personligt bruk
            heter det, men det är flera års konsumtion för de flesta människor.
            Där lydde regeringen rådet från anonyma jurister och avstod från
            att ta kampen i
          </note>
          <note>
            EG-domstolen för ett skydd för våra alkoholskatter, som alkoholforskarna
            bekräftar är det mest effektiva redskapet för att förebygga alkoholskador.
          </note>
          <note>
            Min slutsats av detta är att det behövs ett mer intensivt arbete
            internationellt, i första hand mot de orimliga möjligheterna att
            föra in stora mängder billig alkohol, men också att vi behöver
            stödja Världshälsoorganisationen, som har gjort mycket för att
            sprida kunskap om vad som är effektivt inom alkoholpolitiken.
          </note>
          <note>
            Sverige har gjort en hel del, men jag vill ändå fråga statsrådet
            om regeringen är beredd att ytterligare stödja Världshälsoorganisationens
            arbete, både i Europa, alltså kontoret i Köpenhamn, och på den
            globala nivån, för att sprida kunskap om forskningens resultat
            inom alkoholområdet.
          </note>
          <note>
            Slutligen: Det har varit en stor tillgång för Sverige att vi
            har haft politisk enighet, att inget parti har vädjat till fördomar
            mot alkoholpolitiken och lockat med ökad tillgång till billig
            sprit. På senare tid har den moderata politiken varit oroande.
            Den har låtit som ett eko av alkoholindustrin. Därför tycker jag
            att det är så viktigt att för kammarens protokoll få läsa in vad
            Moderaternas nyvalda gruppledare skriver apropå alkoholfrågan.
            Han säger att det är svårt att finna en enskild faktor som skapar
            mer ofrihet i Sverige än just alkohol. Jag välkomnar denna insikt.
            Den förpliktar.
          </note>
          <note>
            Anf. 153 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Jag ska inleda med att tacka för ett bra inlägg med
            åsikter som jag i huvudsak delar. Det är inte heller att undra
            på eftersom Gabriel Romanus både sakkunskap och hållning i de
            här frågorna är välkända.
          </note>
          <note>
            Om jag i mitt anförande råkade nämna alkoholliberaler, så vill
            jag gärna säga att med det menade jag naturligtvis inte Gabriel
            Romanus, utan med det menade jag de på högerkanten som inte känner
            några gränser när det gäller att gå vidare med att luckra upp
            den alkoholpolitik som vi har haft.
          </note>
          <note>
            Jag följer noga utvecklingen när det gäller gränshandeln, kanske
            inte minst mot bakgrund av att jag faktiskt bor i området. Jag
            ser det här nästan varenda dag när jag är hemma.
          </note>
          <note>
            Jag vill inte medverka till att sänka skatterna mer än vad som
            är nödvändigt. Jag har tidigare sagt att den senaste danska sänkningen
            inte föranleder oss att gå vidare med några skattesänkningar.
            Vi ska inte utesluta vad som kan hända framöver, men jag vill
            ändå hålla på att vi ska försöka hålla uppe alkoholpriserna i
            Sverige i så stor utsträckning som är möjligt mot den här bakgrunden.
          </note>
          <note>
            Jag fick en konkret fråga, om vi är beredda att stödja det internationella
            forskningssamarbetet kring alkoholpolitiken. Självklart är det
            så också fortsättningsvis.
          </note>
          <note type="speaker">
            Anf. 154 GABRIEL ROMANUS (fp) replik:
          </note>
          <note>
            Fru talman! Jag tackar så mycket för statsrådets vänliga ord.
            Jag känner mig på intet sätt träffad av uttrycket alkoholliberaler.
            Det har jag aldrig gjort.
          </note>
          <note>
            Jag tackar också för uttalandena om att bereda motstånd mot alkoholnäringens
            krav på skattesänkningar så långt som det är möjligt. Jag är också
            medveten om att det till slut kan bli omöjligt, om Systembolagets
            försäljning börjar vika till förmån för gränshandeln, men så är
            det ju inte i dag.
          </note>
          <note>
            Jag vill också tacka för orden om stöd till Världshälsoorganisationen.
            Som jag sade har Sverige gjort mycket där, inte minst genom den
            stora ministerkonferensen 2001. Men i dag är det faktiskt så att
            arbetet nästan har avstannat både i Köpenhamn och i Genève när
            det gäller den viktiga alkoholfrågan, trots att
          </note>
          <note>
            WHO så sent som denna vecka i en ny rapport visar på vilken enorm
            betydelse alkoholen har för den globala sjukdoms- och dödlighetsbördan.
          </note>
          <note>
            Anf. 155 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Jag skulle bara vilja lägga till också frågan om
            alkoholreklamen. Det är naturligtvis för tidigt att gripa in i
            en pågående domstolsprocess. Men jag följer den med mycket stor
            noggrannhet, därför att jag tror att om vi skulle släppa fram
            reklam på en bredare front på det här området skulle det kunna
            få mycket dåliga konsekvenser för folkhälsan framöver.
          </note>
          <note>
            Det är ju självklart så att de kommersiella intressen som är
            aktiva på området ser det här som ett sätt att öka sin försäljning,
            och därmed kommer också konsumtionen att öka. Jag följer alltså
            frågan om alkoholreklamen med mycket stor noggrannhet framöver.
          </note>
          <note type="speaker">
            Anf. 156 GABRIEL ROMANUS (fp) replik:
          </note>
          <note>
            Fru talman! Jag vill tacka även för denna markering, som jag
            uppskattar mycket. Jag tror att det kan visa sig mycket viktigt
            att vi fortsätter att agera, självklart efter att den rättsliga
            prövningen är avgjord.
          </note>
          <note>
            Fru talman! Jag vill påminna om att redan Tage
          </note>
          <note>
            Erlander på sin tid som statsminister betecknade alkoholen som
            vårt största olösta sociala problem.
          </note>
          <note>
            Hans uttalande gäller ännu mer i dag. Det ironiska är att vi
            i dag vet mer än någonsin om hur alkoholskador kan förebyggas.
            Samtidigt tycks det vara svårare än någonsin att tillämpa de kunskaper
            som forskningen har gett oss.
          </note>
          <note>
            Jag menar inte att vi ska visa uppgivenhet. Det är klart att
            det lokala arbetet nu får en ökad vikt. Men vad jag framför allt
            har velat fästa uppmärksamheten på är att det internationella
            arbetet är viktigare än någonsin, när de internationella organen
            hindrar oss att föra vår politik. Där har regeringen naturligtvis
            huvudansvaret. Jag ser fram emot ett fortsatt samarbete och stöd
            härifrån för det arbetet.
          </note>
          <note type="speaker">
            Anf. 157 ARNE KJÖRNSBERG (s) replik:
          </note>
          <note>
            Fru talman! Det blir mycket tackande här, men jag vill också
            tacka Gabriel Romanus för hans anförande.
          </note>
          <note>
            Jag tycker att det var oerhört bra, och jag känner det personligen
            som ett moraliskt stöd i min funktion som skatteutskottets ordförande.
            Jag kan försäkra Gabriel
          </note>
          <note>
            Romanus om att det trots den tidigare enigheten inte finns någon
            enighet i Sveriges riksdag, i varje fall inte när det gäller alkoholbeskattningen.
            Jag tycker att det är ett stort problem.
          </note>
          <note>
            Vi har problem med införselreglerna. Jag tycker att de är alldeles
            för - jag vill inte använda ordet
          </note>
          <note>
            "liberala", för det är fel ord. Man får ta in alldeles för mycket
            alkohol. Prispressen är ett annat problem.
          </note>
          <note>
            Senast i gårdagens tidningar kunde vi läsa om danskarnas planer
            på att sänka sina alkoholskatter. Det är en följd av att tyskarna
            har sänkt sina. Så får man smittoeffekter, och det gäller verkligen
            att stå emot det. Då är det bra om vi kan vara så eniga som det
            någonsin är möjligt.
          </note>
          <note>
            Jag tycker också att Gabriel Romanus förde ett väldigt bra resonemang,
            eller kanske snarare gjorde en deklaration, om motståndet mot
            alkohollobbyisterna. Låt oss hjälpas åt där.
          </note>
          <note type="speaker">
            Anf. 158 GABRIEL ROMANUS (fp) replik:
          </note>
          <note>
            Fru talman! Jag tackar för Arne Kjörnsbergs ord.
          </note>
          <note>
            Oavsett hur man använder ordet "liberal" är det inte socialliberalt
            att verka för sänkta alkoholskatter eller ökad införsel av billig
            alkohol från utlandet.
          </note>
          <note>
            Jag vet att enigheten här inte är total. Vad jag med en viss
            förhoppning ville fästa uppmärksamheten på var den moderata riksdagsgruppens
            nya ledare, som i en artikel i Svenska Dagbladet häromdagen visade
            ganska god insikt om att alkoholen är en frihetsberövare för många
            människor och att man därför när man diskuterar alkoholpolitik
            inte ensidigt kan tala om att man ökar friheten genom att göra
            alkoholen mera tillgänglig. Jag vet inte vad detta kommer att
            leda till för den moderata politiken, men eftersom jag tror att
            regeringen internationellt kan arbeta med större kraft om man
            kan säga att man har en enig riksdag bakom sig, hoppas jag att
            detta speglar ett begynnande omtänkande hos Moderaterna.
          </note>
          <note type="speaker">
            Anf. 159 ARNE KJÖRNSBERG (s) replik:
          </note>
          <note>
            Fru talman! För ungefär ett och ett halvt år sedan var EU:s skattekommissionär
            Frits Bolkestein i Sverige. Han var egentligen här för förhandlingar
            med finansministern, men han hade bett att få träffa hela skatte-
            och socialutskottet. Tyvärr kunde jag när jag hälsade honom välkommen
            inte säga att en helt enig riksdag stod bakom den alkoholpolitik
            vi har. Det urholkar liksom våra möjligheter att påverka. Som
          </note>
          <note>
            Gabriel Romanus känner till är ju Bolkestein en ivrig förespråkare
            för att alkohol ska betraktas som vilken annan vara som helst,
            chips, potatis, kyckling eller vad det kan vara. Den traditionen
            har vi inte haft i
          </note>
          <note>
            Sverige, och jag hoppas att vi kan fortsätta med det.
          </note>
          <note>
            Jag är mycket engagerad i detta, inte bara i de skattetekniska
            frågorna utan i grundfrågan. Det var med väldigt stor glädje jag
            hörde Gabriel Romanus, och jag ser fram emot att också i fortsättningen
            få samarbeta om de här frågorna med väldigt öppet sinne.
          </note>
          <note type="speaker">
            Anf. 160 GABRIEL ROMANUS (fp) replik:
          </note>
          <note>
            Fru talman! Jag ser fram emot ett sådant samarbete.
          </note>
          <note>
            Moderata samlingspartiet befinner sig i dag i en besvärlig analysperiod,
            och man ska inte strö salt i såren. Men jag tycker ändå att man
            kan konstatera att om det på senare år har funnits vissa populistiska
            inslag i den moderata politiken har de i varje fall inte belönats
            av väljarna. Det tycker jag är ett hälsotecken.
          </note>
          <note>
            I övrigt vill jag inte ge mig in i någon debatt om valresultatet.
          </note>
          <note>
            Jag konstaterar bara att vi icke har kunnat se att man tjänar
            något på att tala för billigare alkohol, ökad tillgänglighet,
            om att få dricka på krogen dygnet runt och så vidare. Det ser
            jag som ett hälsotecken, och vi behöver hälsotecken. Den dominerande
            bilden är trots allt att våra alkoholproblem med all sannolikhet
            kommer att öka, när vi har tvingats sänka skatterna och släppa
            in ett stort privat och kommersiellt alkoholintresse.
          </note>
          <note type="speaker">
            Anf. 161 GUNILLA TJERNBERG (kd):
          </note>
          <note>
            Fru talman! Jag vill börja med att hälsa statsrådet
          </note>
          <note>
            Morgan Johansson välkommen till riksdagen och önska honom lycka
            till i det nya uppdraget.
          </note>
          <note>
            Familjefrågorna har en central ställning i Kristdemokraternas
            politiska arbete. Dels handlar det om synen på familjens, oavsett
            hur denna ser ut, oersättliga ställning och uppgift i samhället,
            dels handlar det om utformningen av familjestödet. Jag och vi
            kristdemokrater kommer att fortsätta arbetet med att hitta de
            modeller som vi, tillsammans med många barnfamiljer, tror skapar
            de bästa förutsättningarna för valfrihet och mångfald.
          </note>
          <note>
            Barnperspektivet - det har nämnts tidigare i debatten under eftermiddagen
            - måste i alla de frågor som rör barn vara vägledande. Detta torde
            för oss alla i denna kammare vara en självklarhet, men tyvärr
            är verkligheten i dag en annan. I dag har vi av det nya statsrådet
            fått veta att i en kommande handlingsplan som rör barn och ungdomar
            ska barnperspektivet särskilt lyftas fram.
          </note>
          <note>
            Det börjar bli dags att uppvärdera föräldrarollen.
          </note>
          <note>
            Det kan ske bland annat genom att tillgängliggöra föräldrautbildning
            och familjerådgivning. I dag är väntetiderna till familjerådgivningen
            oacceptabelt långa. Det duger inte att tvingas vänta i flera månader
            för att få professionell hjälp när behovet är akut.
          </note>
          <note>
            Bristerna inom detta område understryks av FN:s barnkommitté,
            som i ett uttalande rekommenderat
          </note>
          <note>
            Sverige att förbättra möjligheterna till familjerådgivning. Jag
            vill också i sammanhanget särskilt framhålla de enastående ensamstående
            föräldrarnas situation. I dagens Sverige utgör de en mycket utsatt
            grupp både socialt och ekonomiskt.
          </note>
          <note>
            Fru talman! I en SKOP-undersökning från september i år redovisades
            det svenska folkets syn på finansieringen av barnomsorgen. 1 171
            personer mellan 18 och 84 år svarade på frågan "Bör man ge ekonomiskt
            stöd också till de föräldrar som vill ordna sin barnomsorg på
            annat sätt än genom offentligt finansierad barnomsorg?". Hela
            75 % svarade ja på frågan, och mest positiv till detta var åldersgruppen
          </note>
          <note>
            18 till 34 år. Det finns andra, liknande undersökningar som genomförts
            med liknande resultat. Socialdemokraterna tycks trots detta helt
            bortse från vad som kommer till uttryck i dessa och liknande undersökningar.
          </note>
          <note>
            Behovet av en familjepolitisk plattform är i dag akut. Det familjepolitiska
            system som har byggts upp genom åren har flera brister ur såväl
            valfrihetssynvinkel som fördelningspolitisk synvinkel. Fördelningspolitiskt
            brister systemet därför att barnomsorgssubventionerna i stor utsträckning
            tillfaller redan resursstarka hushåll. Som exempel kan nämnas
            att föräldrapenningen är lägre ju sämre ekonomisk situation kvinnan
            eller mannen har innan de får barn. Omvänt blir den högre för
            redan välavlönade familjer.
          </note>
          <note>
            Maxtaxan är ett annat exempel på detta.
          </note>
          <note>
            Vi kristdemokrater lägger fram flera olika förslag som syftar
            till att föräldrar ska ha en helt annan möjlighet att själva bestämma
            över sin vardag än vad som i dag är möjligt. Den lagstadgade rätten
            till tjänstledighet, hel- eller deltid, när man blir förälder
            bör förlängas från ett och ett halvt år till tre år. Möjligheten
            att kombinera arbetsliv och föräldraskap bör bli bättre.
          </note>
          <note>
            Vi föreslår ett barnomsorgskonto på 80 000 kr per barn mellan
            ett och tre år. Maxtaxan inom förskoleverksamheten ska vara kvar
            men innehålla fler steg, till exempel en deltidstaxa. Vi vill
            höja ersättningsnivån i föräldraförsäkringen till 90 %, och taket
            höjs så att minst 90 % av alla heltidsarbetande omfattas fullt
            ut av försäkringen.
          </note>
          <note>
            Fru talman! Barngrupper på långt över 20 barn och vistelsetider
            på 50 timmar i veckan, treåringar som är stressade, föräldrar
            med en känsla av att inte räcka till och förskollärare som blir
            sjuka på grund av de hårda arbetsvillkoren, det är bilder ur den
            svenska barnomsorgen 2002.
          </note>
          <note>
            I Svenska Dagbladet den 3 november kunde man läsa att nytillträdda
            förskoleministern Lena Hallengren efterlyste uppror av dagens
            föräldrar. Är det månne kravet på att ha någonting att säga med
            anledning av att vara nyligen utsedd minister som får henne att
            efterlysa någonting som pågår fullt ut i hela landet i dag?
          </note>
          <note>
            För ett par veckor sedan träffade en representant från varje
            parti, inklusive Socialdemokraterna, här i riksdagen föräldrar
            som verkligen gjorde uppror. De uttryckte sin oro och förtvivlan,
            bland annat över alltför stora barngrupper och för lite personal.
            Vad säger den nytillträdda ministern till dessa föräldrar?
          </note>
          <note>
            Det hade varit mer intressant att ta del av i denna artikel.
            Nu är hon inte i kammaren, men min förhoppning är att vi kan få
            svaret längre fram. Jag har sett ministrar komma och gå. Jag har
            nu fått förtroendet att göra mina andra period i riksdagen, och
            den här frågan har diskuterats många gånger. Jag har hört utfästelser
            och löften, men ingenting har hänt.
          </note>
          <note>
            Vi kristdemokrater lägger fram förslag om att
          </note>
          <note>
            Skolverket ska få i uppdrag att ge nationella riktlinjer till
            hur stora barngrupperna ska vara. Kan Socialdemokraterna ställa
            upp på det? Det är kommunerna som ska sätta upp taket, men riktlinjerna
            ska vara nationella. Kan Socialdemokraterna tänka sig att den
            arbetsmiljölagstiftning som vi har i dag även ska omfatta barnen
            inom förskolan? Vi kristdemokrater lägger fram ett sådant förslag.
          </note>
          <note>
            Avslutningsvis, fru talman, vill jag säga att det behövs en rad
            nya åtgärder för att man ska kunna erbjuda en förskoleverksamhet
            som utgår från barnen och är till för barnen men som också ger
            föräldrarna möjlighet att välja.
          </note>
          <note type="speaker">
            Anf. 162 ANNIKA QARLSSON (c):
          </note>
          <note>
            Fru talman! Långkalsongens betydelse för ohälsan i Sverige vore
            ju ett intressant område. Men, fru talman, jag har valt det område
            som gjorde att jag engagerade mig i politiken i allmänhet och
            i Centerpartiet i synnerhet, nämligen familjernas situation.
          </note>
          <note>
            Centerpartiet har länge arbetat för att öka föräldrarnas självbestämmande,
            att ge bättre möjligheter att kombinera familj och yrkesliv och
            att föräldrar och barn ska få mer tid tillsammans.
          </note>
          <note>
            Därför är det med sorg som jag har sett maxtaxans effekter när
            barnomsorgen runtom i Sverige pressas så att väggarna bågnar.
            Personalen har oacceptabel arbetssituation med både för stora
            grupper och för lite tid för vart och ett av barnen. Vi har små
            barn som lider av stress, och vi har föräldrar som lämnar barnen
            allt längre tider, och detta för att regeringen tror att det är
            dess uppgift att styra hur familjerna ska ordna sina liv.
          </note>
          <note>
            När magen börjar växa och man planerar babyrummet och går i väg
            och köper barnvagnen så är det inte för att fylla barnomsorgen
            med barn. Om Morgan
          </note>
          <note>
            Johansson hade varit kvar här hade han kunnat fundera på det
            också. Det finns ju en annan drivkraft som gör att man vill bli
            förälder. Det är ju det största som man får vara med om här i
            livet.
          </note>
          <note>
            Jag vill se att båda föräldrarna ska kunna dela på ansvaret både
            för barnen och för yrkesarbetet och att själva kunna planera hur
            de vill ordna sin barnomsorg. Det kanske blir mindre arbetstid
            under några år och kortare omsorgstider, eller också är det andra
            lösningar som passar just deras familj bäst. Men då måste vi ge
            föräldrarna valmöjligheter ekonomiskt men också genom att se till
            att det finns bra barnomsorg och att attityderna till föräldraskapet
            ändras.
          </note>
          <note>
            När mitt första barn var på väg för snart 16 år sedan fanns det
            hela tiden en stark önskan om att vi båda skulle vara en stor
            del av barnets vardag, att vara de som tog hand om, fostrade och
            delade både glädje och bekymmer. Den önskan avtog inte med att
            barn två, tre eller fyra anlände. Den förstärktes snarare. Jag
            vill påstå att det är ytterst få familjer som verkligen har möjlighet
            att göra ett eget val i dag, både av sociala och av ekonomiska
            skäl men också beroende på samhällets attityder.
          </note>
          <note>
            Det är säkert i all välmening som regeringen har valt att satsa
            så stora pengar på att barn ska in många timmar i barnomsorgen.
            Det är säkert också i all välmening som man har satsat miljarder
            på de familjer som redan har en bra ekonomi i stället för att
            ge en bättre levnadsstandard till dem som lever i hem som definieras
            som fattiga av Rädda Barnen. Det är säkert också i all välmening
            som lagar har stiftats som kommunerna sedan ska verkställa men
            utan tillräckligt med pengar. För det kan väl inte vara så att
            man inte har varit medveten om de effekter som reformerna får
            när de kommer ut i kommunerna? Det kan också vara så illa att
            allt bara var valfläsk som nu har surnat.
          </note>
          <note>
            Utgångspunkterna för Centerpartiets familjepolitik är alla barns
            behov av trygghet. Barn måste mötas av respekt, känna tillit och
            uppleva gemenskap. Det är i familjen som barnen får sin grund
            och där normer och värderingar tar form.
          </note>
          <note>
            När man tar beslut som rör föräldrars och barns situation måste
            det bottna i insikten om hur viktiga föräldrarna är för att uppfylla
            detta. Den trygghet som kärleksfulla och ansvarstagande föräldrar
            ger kan inte ersättas med vare sig statliga reformer eller kommunal
            omsorg.
          </note>
          <note>
            Därför har vi olika förslag som ger bättre ekonomiska förutsättningar,
            bland annat sänkta skatter för dem som har lägst inkomster, höjda
            barnbidrag för de små barnen och en höjning av golvet i föräldraförsäkringen,
            allt för att ge ökat ekonomiskt utrymme. Vi vill också förlänga
            och utöka rätten att gå ned i arbetstid. Detta tillsammans med
            våra ekonomiska förslag ger ökade valmöjligheter.
          </note>
          <note>
            Barn och arbete måste gå att kombinera. Det finns många barn
            som älskar att gå till sitt dagis. Och det är också många föräldrar
            som trivs med utmaningarna på jobbet. Man ska inte behöva välja
            det ena eller det andra, barn eller arbete. Småbarnstiden får
            inte vara ett hinder för att förvärvsarbeta. Därför måste det
            till en annan syn i samhället för att åstadkomma ett barnvänligt
            arbetsliv. Det kan vi göra med rätt signaler från Sveriges riksdag
            men också med krav på näringslivet och med lagstiftning som innebär
            stärkt anställningsskydd.
          </note>
          <note>
            Centerpartiets familjepolitik handlar inte enbart om föräldrars
            situation och ekonomi. Det allra viktigaste är våra barns rätt
            till sina föräldrar. Vi måste ge barn och föräldrar tid. För det
            är tid som krävs för att orka vara en bra förälder.
          </note>
          <note>
            Med möjligheten att forma sitt liv medan barnen är små är mycket
            vunnet. Tryggare barn mår nämligen mycket bättre. De orkar också
            med skolan och står stabilare genom hela livet. Det handlar för
            både barnen och hela Sverige om ett vinna-vinna-koncept.
          </note>
          <note>
            Om vi nu hade haft vår familjeminister här hade jag kunnat fråga
            om det är politikerna som är experter på varje enskilt barn eller
            om det är föräldrarna. Jag får ställa den frågan vid ett annat
            tillfälle och hoppas att få svar.
          </note>
          <note type="speaker">
            Anf. 163 GUNILLA TJERNBERG (kd) replik:
          </note>
          <note>
            Fru talman! Jag får börja med att ställa en fråga till Annika
            Qarlsson. Hennes inlägg ledde in på väldigt mycket av de tankegångar
            som Kristdemokraterna driver och har drivit i många år. Centerpartiet
            har tillsammans med Kristdemokraterna drivit detta ända fram till
            sommaren 2002. Då hände någonting. Min fråga till Annika Qarlsson
            är: Hur tänker Annika
          </note>
          <note>
            Qarlsson kring frågan att ge föräldrarna en verklig valfrihet,
            även de föräldrar som i dag inte får del av den offentliga barnomsorgens
            skattemedel? Hur tänker Centerpartiet efter Almedalen i juli 2002?
          </note>
          <note type="speaker">
            Anf. 164 ANNIKA QARLSSON (c) replik:
          </note>
          <note>
            Fru talman! Tanken med det upplägg som vi nu har är att vi i
            samhället i dag ser stora sociala och regionala klyftor. En av
            dessa klyftor skulle öka om vi gör ytterligare skillnader, att
            antingen är barn väldigt långa tider i barnomsorgen eller är enbart
            hemma. Detta handlar om att vi måste ge möjligheter för alla barn
            att få mer tid med sina föräldrar.
          </note>
          <note>
            Det handlar också om de barn som redan är inne i barnomsorgen
            i dag. Vi måste stimulera deras föräldrar att se att det finns
            en möjlighet att göra ett annat val. Det förslag som Kristdemokraterna
            lägger riktar sig enbart till de barn som har föräldrar helt och
            hållet hemma. Jag tycker det är viktigt att vi riktar oss till
            alla barn så att de ska få mer tid med sina föräldrar.
          </note>
          <note type="speaker">
            Anf. 165 GUNILLA TJERNBERG (kd) replik:
          </note>
          <note>
            Fru talman! Vi måste göra ett förtydligande här,
          </note>
          <note>
            Annika Qarlsson. Kristdemokraterna lägger ett förslag som ger
            till dem som i dag inte på något sätt tar del av några offentliga
            medel samtidigt som vi behåller maxtaxan. Vi har gjort det valet.
            Nu måste jag be Annika Qarlsson läsa på. I Centerpartiets förändring
            - kovändning kallar jag det för - ökar man klyftorna. Där läggs
            skillnaderna in. Föräldrar som i dag väljer att vara hemma med
            sina barn eller att lägga sin arbetstid på ett annat sätt och
            ordna sin barnomsorg på ett annat sätt ska också ha rätt till
            medel som man betalat in via skattsedeln. Det har Centerpartiet
            tyckt i många år, men plötsligt är den gruppen inte så viktig
            längre för Centerpartiet. Jag tycker inte att Annika
          </note>
          <note>
            Qarlsson har svarat mig.
          </note>
          <note type="speaker">
            Anf. 166 ANNIKA QARLSSON (c) replik:
          </note>
          <note>
            Fru talman! Jag tycker också att den gruppen föräldrar är viktig.
            Men jag vill inte skilja ut den som en enda grupp. Jag vill rikta
            vår politik så att den rör alla barn.
          </note>
          <note>
            När jag fick mina barn valde jag och min man att dela på föräldraledigheten
            och båda gå ned i arbetstid.
          </note>
          <note>
            Men vi gjorde också valet att båda två finnas med och ha kvar
            våra arbeten. Den linje som vi driver i vår familjepolitik förstärker
            dessa bitar. Med den skulle jag haft möjlighet att gå ned längre
            i arbetstid och också vara ledig längre utan att tappa kontakten
            med mitt arbete och mitt yrke. Den biten har vi inte haft med
            förut. Det är också enormt viktigt. Vi måste också se att vi alla
            måste finnas med i arbetslivet och ha den kompetensen.
          </note>
          <note type="speaker">
            Anf. 167 MONICA GREEN (s):
          </note>
          <note>
            Fru talman! Av debattinlägget innan förstår man anledningen till
            att det inte fanns ett gemensamt borgerligt alternativ som kunde
            ställa upp i valet. Det förstår man av att höra diskussionen.
          </note>
          <note>
            Jag vill börja mitt anförande med att ge en bonusnyhet. Födelsetalen
            fortsätter att gå upp. Antalet födda barn i Sverige de första
            tre kvartalen var 4 %
          </note>
          <note>
            högre än motsvarande period förra året. Trenden med de låga födelsetalen
            har alltså brutits. Det tycker jag är jättebra. Det är siffror
            som vi i dag har fått från
          </note>
          <note>
            SCB.
          </note>
          <note>
            Jag tror att det är en följd av den goda barnpolitik som vi har
            i Sverige. Sverige bedriver en barnvänlig politik. Maxtaxa, fler
            vuxna i skolan och höjt barnbidrag är några exempel på bra barnpolitik.
          </note>
          <note>
            Men det finns barn som inte har det bra. Alla barn har det inte
            bra i Sverige i dag. Så länge det finns otrygga, hotade, gömda
            och mobbade barn kan vi inte vara stolta eller nöjda. Vi lever
            i en välfärdsstat, visst.
          </note>
          <note>
            Jämfört med många andra länder har barnen det bra.
          </note>
          <note>
            Men det är också oerhört tufft att växa upp, att vara barn.
          </note>
          <note>
            Många gånger kan uppväxtvillkoren kännas jobbiga för den kommande
            generationen. Vi måste låta barn få vara barn och få lära sig
            i sin egen takt. De ska få känna nyfikenhet och glädje, drömma
            och leka.
          </note>
          <note>
            Tyvärr finns det många andra krafter i samhället.
          </note>
          <note>
            Kommersialismen är en sådan kraft som är oerhört stark och ökar
            trycket på barn och ungdomar. Att små flickor ska ha stringtrosor
            är bara ett exempel på vad kommersialismen åstadkommit i en tyvärr
            alltmer sexualiserad värld. Anorexia är ett annat uttryck för
            den press som unga flickor måste utstå.
          </note>
          <note>
            Ett annat stort problem är drogmissbruk och att ungdomar faktiskt
            super ihjäl sig på svartsprit eller hembränd sprit. Detta kan
            vi från samhällets sida aldrig acceptera eller stå tysta och se
            på.
          </note>
          <note>
            Trots att man i Sverige i genomsnitt faktiskt dricker mindre
            än i andra länder är de alkoholrelaterade skadeverkningarna ett
            av våra stora folkhälsoproblem. Det har vi redan diskuterat i
            dag. Alkoholkonsumtionen ökar bland 16-24-åringar. Enligt flera
            undersökningar av ungdomars alkohol- och drogvanor har alkoholkonsumtionen
            ökat från början av 90-talet för att fortsätta att öka.
          </note>
          <note>
            Ett exempel som vi hört om den senaste tiden är en 13-årig flicka
            som spritförgiftats i Årjäng genom att dricka sig medvetslös på
            hembränt och coca cola.
          </note>
          <note>
            Hon hade 5 % i blodet när hon kom till sjukhuset. En
          </note>
          <note>
            16-årig pojke i Nordmark dör i alkoholförgiftning efter att ha
            druckit hembränd sprit på en ungdomsfest.
          </note>
          <note>
            Detta kan vi inte acceptera. Vi kan inte stå vid sidan om och
            titta på.
          </note>
          <note>
            Vi måste börja på ett mycket tidigt stadium med det förebyggande
            arbetet. Vi måste ge drogfria alternativ och drogfria miljöer
            för våra barn och ungdomar. Vi måste följa barnkonventionen på
            alla områden och se till att den följs vid alla beslut som fattas.
          </note>
          <note>
            Detta är ett sådant område.
          </note>
          <note>
            Vi måste satsa på föreningslivet. Alla barn har rätt till en
            rik fritid och självfallet också en bra skola.
          </note>
          <note>
            Barn ska få ha en stimulerande och aktiv fritid med kultur, idrott,
            lek och äventyr - under loven men också under veckorna sommar
            och vinter - oberoende av föräldrarnas inkomster. Det är oerhört
            viktigt att barnen får den möjligheten oavsett föräldrarnas ekonomi.
          </note>
          <note>
            Dessutom ska vi se till att barn inte dras in i drogmissbruk
            eller att de ska behöva utstå föräldrar med alkoholproblem och
            där misshandel förekommer. Barnen är i riskzonen att själva hamna
            där senare.
          </note>
          <note>
            Mitt förslag är att vi ska se till att föreningar och ideella
            organisationer har möjlighet att jobba tillsammans med fritidsgårdar
            med förebyggande arbeten i bostadsområden. Vi ska också se till
            att barn och ungdomar får inflytande och en reell möjlighet till
            demokrati precis som det står i barnkonventionen. Vi ska se till
            att barn och ungdomar får vara med och påverka sin egen fritid,
            sitt eget skolarbete och till och med vara med och planera skolvägen.
          </note>
          <note type="speaker">
            Anf. 168 KERSTIN ENGLE (s):
          </note>
          <note>
            Fru talman! Vi hoppar här mellan de olika ämnena. Jag tänker
            gå tillbaka till narkotikafrågan, eftersom jag tycker det är en
            så viktig fråga.
          </note>
          <note>
            Narkotikamissbruket har blivit ett växande problem. En kultur
            av större tolerans har utvecklats, och tillgängligheten har ökat.
            Med all kraft måste vi stå emot dem som förespråkar ett liberalt
            synsätt. Uttryck som partydroger och lättare droger använder vi
            ganska lättvindigt. Uttrycket partydroger ger ett intryck av något
            häftigt och festligt. Lättare droger, vad är det?
          </note>
          <note>
            Narkotika, oavsett vilken sort det är, är en livsfarlig drog
            och måste bekämpas.
          </note>
          <note>
            Arbetet med den nationella handlingsplan för narkotika som Socialdemokraterna
            har lagt fram måste nu fortsätta med intensifierad kraft. Björn
            Fries samordnar olika myndigheters arbete och bedriver opinionsarbete.
          </note>
          <note>
            Det är också mycket glädjande att vi nu dessutom fått en minister
            med särskilt ansvar för dessa viktiga frågor.
          </note>
          <note>
            I missbrukets spår följer kriminalitet, sociala tragedier och
            förstörda liv. Alltfler ungdomar prövar narkotika och vet var
            man får tag på droger. Våra erfarenheter visar att det förebyggande
            arbetet aldrig får upphöra. Vare sig det gäller information till
            ungdomar om skadeverkningar av rökning, alkohol eller narkotika
            måste det pågå ett kontinuerligt arbete. Ute i kommunerna är det
            lätt att dra ned på det förebyggande arbetet när man brottas med
            budgeten för det kommande året. Förebyggande insatser ger besparingar
            först på sikt.
          </note>
          <note>
            Den förstärkta socialtjänst som vi hört om tidigare i dag välkomnas.
          </note>
          <note>
            De som nu fastnat i missbruk måste få en professionell vård och
            behandling. I tider av ekonomiska åtstramningar har det varit
            alltför lätt att dra ned på institutionsvården. Gravt missbruk
            kan sällan behandlas i öppenvård.
          </note>
          <note>
            I en professionell behandling ingår också att planera för livet
            utan droger. Här krävs en mycket bättre samordning mellan olika
            myndigheter. Det handlar om den fortsatta rehabiliteringen till
            utbildning och arbete. Det handlar också om rätten till en egen
            bostad. Det handlar om rätten till stöd för de anhöriga.
          </note>
          <note>
            Många anhöriga vittnar om en alltför tung börda av att stå ensamma
            och utlämnade med att ta hand om sina ungdomar i brist på långsiktig
            planering och samarbete mellan myndigheterna i rehabiliteringen.
          </note>
          <note>
            För några år sedan gjordes en stor satsning på anhöriga. Den
            gången handlade det om anhöriga som tog hand om svårt sjuka i
            hemmet. Nu är det dags för en satsning på anhöriga till narkotikamissbrukare.
          </note>
          <note>
            Att komma till rätta med missbruk är ett krävande, tålamodsprövande
            och långsiktigt arbete. Man får aldrig ge upp. Alla måste få möjlighet
            och chanser, mer än en gång.
          </note>
          <note>
            Det är många år sedan vi kom överens om att missbruk är en sjukdom.
            Sjukdom ska behandlas av professionellt utbildad personal enligt
            vetenskap och beprövad erfarenhet. Därför måste vi fortsätta fokuseringen
            på att få till stånd en specialistutbildning i missbrukarvård
            och att satsa på forskning och utvärdering av vård och behandling.
          </note>
          <note>
            Fru talman! Inflödet av narkotika över Sveriges gränser ökar.
            För oss som bor i Sydsverige gör närheten till kontinenten att
            tillgängligheten till narkotika blir större. Tullen gör stora
            insatser vid Öresundsbron, men det räcker inte. De första sex
            månaderna
          </note>
          <note>
            2002 gjorde tullen drygt 1 800 beslag av narkotikaoch dopningspreparat,
            en ökning med 11 % sedan förra året. Hälften av alla narkotikabeslag
            görs i Skåne.
          </note>
          <note>
            Det handlar också om våra gemensamma attityder och synsätt. Här
            har den svenska regeringen en stor uppgift i det internationella
            samarbetet. Inte minst gäller det samarbetet mellan Sverige och
            Danmark.
          </note>
          <note>
            I Köpenhamn finns området Christiania. Det förevisas för turister
            som en idyll och fristad där man lever som en enda stor familj.
            Samtidigt pågår en öppen handel med droger. Detta är inte längre
            bara
          </note>
          <note>
            Danmarks ensak. Många ungdomar från Sydsverige som prövat narkotika
            har skaffat den just i Christiania. Glädjande nog kunde vi i förra
            veckan läsa att den danska polisen återigen gjort en razzia i
            Christiania. Men de stora beslag av narkotika som då gjordes förskräcker.
            100 kilo hasch och tio anhållna blev facit. Det finns alltså en
            ambition att stoppa haschhandeln i Christiania. Men det borde
            vara en gemensam angelägenhet för både den svenska och den danska
            regeringen att Christiania stängs.
          </note>
          <note>
            Fru talman! Tillsammans måste vi nu fortsätta kampen mot narkotikan
            på alla plan - internationellt, nationellt och ute i kommuner
            och landsting.
          </note>
          <note type="speaker">
            Anf. 169 MARITA ARONSON (fp):
          </note>
          <note>
            Fru talman! Jag har under många år arbetat med barn till missbrukare
            och sett deras utsatthet och föräldrarnas kämpande mot sitt drogmissbruk.
            Jag ska ta två exempel.
          </note>
          <note>
            Eva, fem år, fick kväll efter kväll passa sina småsyskon när
            mamma var ute på sina missbruksrundor och kom tillbaka mycket
            berusad. Hon har för mig beskrivit sin rädsla, oro och ensamma
            gråt därhemma.
          </note>
          <note>
            Karin, sju år, gick tillsammans med sin syster ofta ut och vandrade
            runt i kvarteret på kvällarna medan mamma och pappa festade runt
            och bråkade. De orkade inte vara hemma. Först kanske bortåt midnatt
            när det hade lugnat ned sig kunde de gå hem.
          </note>
          <note>
            Det var två exempel på barn i missbrukarmiljöer.
          </note>
          <note>
            Antalet barn som får denna start i livet ökar just nu. Det gör
            det därför att totalkonsumtionen av alkohol och narkotika ökar
            i samhället. I dag har vi en ökning som oroar mig mycket.
          </note>
          <note>
            Ökningen gäller både alkohol och narkotika, såsom flera har beskrivit.
            Gabriel Romanus från Folkpartiet berättade om det alldeles nyss.
            Speciellt bekymrar det mig att det är så många unga som konsumerar
            sådana enorma mängder alkohol. Det kan handla om 12-13-åringar,
            och startar man med så mycket alkohol när man är så liten är man
            ganska snart alkoholist. Om jag skulle börja dricka jättemycket
            nu skulle det ta lång tid innan jag blev alkoholist, men så är
            det inte när man är så ung.
          </note>
          <note>
            Konsekvenserna är bekymmersamma. Ungdomarna kan få hjärnskador
            om de dricker och komma in i en social misär, vilket flera har
            talat om förut. Vi vet också att det handlar mycket om langargäng
            som måste sprängas. Vi kunde läsa i pressen häromdagen att när
            ett langargäng hade sprängts så hade också kriminalitet och våld
            minskat betydligt i den staden.
          </note>
          <note>
            Det behövs mer information, kanske fler poliser, fler socialarbetare
            med engagemang, fler behandlingshem - listan kan göras lång.
          </note>
          <note>
            Nyligen har jag tagit del av en del vetenskapliga artiklar från
            Oslo universitet om gravida unga missbrukare som har missbrukat
            heroin, amfetamin, cannabis, bensodiazepiner och alkohol. Barnen
            visade abstinensbesvär när de föddes och fick bestående skador
            långt upp i förskoleåldern. Jag har själv sett liknande skador
            på barn vars mammor missbrukat alkohol, men skadorna av narkotika
            är kanske svårare ändå.
          </note>
          <note>
            Vad vi ser när det gäller barn som skadas av droger och alkohol
            i vårt samhälle är toppen av ett isberg. Det är viktigt att åtgärder
            sätts in och behandling ges till mödrarna på ett tidigt stadium.
            Skadade barn skulle inte behöva födas om vi hade resurser att
            verkligen möta de här mammorna på rätt sätt.
          </note>
          <note>
            Jag har motionerat om införandet av en lag om tvångsvård för
            gravida missbrukare just för att kunna skydda fostret när mammorna
            inte kan sluta att missbruka, vilket är svårt för en del mammor.
          </note>
          <note>
            Vi har beräknat kostnaden för ett barn som föds med skador av
            alkohol till 8 miljoner upp till 18 års ålder. Om man jämför med
            ett vanligt friskt barn, som kostar ungefär 800 000 kr, ser man
            att det finns mycket pengar att spara på att ha förebyggande vård.
          </note>
          <note>
            På missbruket följer också våld och kriminalitet, vilket flera
            redan har påpekat. Våldshandlingar och kriminalitet utförs ofta
            när man har brukat droger och alkohol, och denna kriminalitet
            ökar. Som någon sade måste ju dessa personer få ihop pengar till
            sina droger, och då måste de utföra mängder med olika kriminella
            handlingar.
          </note>
          <note>
            Jag tycker att Morgan Johanssons budskap var väldigt positivt,
            men vi hoppas att det nu inte bara blir ord utan också handling.
            Jag känner att här finns jättemycket att göra.
          </note>
          <note>
            Det är inte bara i storstäderna som alkohol och narkotika ökar
            utan också på mindre orter. Vi har fått flera exempel de senaste
            veckorna på att det just på småorterna finns mycket narkotika
            ute, och naturligtvis även alkohol.
          </note>
          <note>
            Här behövs samarbete mellan kommun, landsting och sjukvård liksom
            samarbete på EU-nivå och på internationell nivå. Vi behöver också
            samarbete över partigränserna.
          </note>
          <note>
            Höga kostnader har vi i kommunerna av behandling och placering
            när missbrukarna ska rehabiliteras eller när barn ska omhändertas.
            Det är jättekostnader som vi kunde undvika, men framför allt kunde
            vi undvika det mänskliga lidandet. Låt oss hjälpas åt över partigränserna
            för barnens skull!
          </note>
          <note>
            Vi hoppas nu att statsrådet Morgan Johansson tar flera initiativ
            i den här frågan. En början kunde vara att införa en lag om tvångsvård
            för gravida missbrukare för att undvika just att skadade barn
            föds. Är statsrådet beredd att arbeta för en sådan lag?
          </note>
          <note>
            Anf. 170 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Som svar på den konkreta frågan får jag lov att säga
            att jag måste titta mer på förutsättningarna och problematiken
            innan jag kan lämna besked.
          </note>
          <note>
            Men jag vill ändå ta upp en tråd i det som Marita
          </note>
          <note>
            Aronson talade om, nämligen frågan om hur narkotikan tar sig
            från de stora städerna ut till de mindre. Jag är uppväxt i Ängelholm
            i nordvästra Skåne på 80-
          </note>
          <note>
            talet. Jag måste säga att under 80-talet fanns det nästan inte
            någon i min uppväxtgeneration som faktiskt kom i kontakt med narkotika
            på den lilla orten, trots att det bara är tre mil till Helsingborg
            som ligger väldigt nära kontinenten och man skulle kunna tro det.
            Men i dag ser vi att narkotika är någonting som har blivit ett
            växande problem också på de mindre orterna. Det är inte bara Ängelholm
            utan det är Klippan, Åstorp och andra mindre orter hemma i Skåne.
          </note>
          <note>
            Det är därför vi tar det här initiativet. Jag vill säga att det
            görs väldigt mycket nu mot bakgrund av de
          </note>
          <note>
            325 miljoner kronor som vi satsat i den aktionsplan som Björn
            Fries har att genomdriva. Effekterna av det arbetet kommer vi
            att se under kommande år.
          </note>
          <note type="speaker">
            Anf. 171 MARITA ARONSON (fp) replik:
          </note>
          <note>
            Fru talman! Jag tackar för att statsrådet är engagerad i frågan.
            Jag tror att vi alla partier tillsammans kan hjälpas åt. Jag tycker
            att jag hör så mycket positivt i denna kammare i kväll att jag
            hoppas att detta ska kunna bli ett startskott för ett gott samarbete
            över gränserna med alkohol- och narkotikafrågan framför allt vad
            gäller ungdomar.
          </note>
          <note type="speaker">
            Anf. 172 CARL-AXEL JOHANSSON (m):
          </note>
          <note>
            Fru talman! År 2004 kommer 7½ % av antalet sysselsatta att vara
            sjukskrivna, det vill säga knappt
          </note>
          <note>
            70 % av befolkningen mellan 20 och 64 år kommer att vara i arbete
            med nuvarande utveckling.
          </note>
          <note>
            Jag vill se den stigande ohälsan som en kraftfull signal om att
            Sverige mår allt sämre. Detta menar jag har pågått de senaste
            30 åren då institutionstänkandet successivt gjort sitt intåg.
          </note>
          <note>
            Fru talman! Folkhemmet har under dessa år blivit en folkinstitution.
            När den egna kraften inte räcker till förlitar man sig på institutionen.
            När den egna ekonomin urholkas av höga skatter på arbete och boende,
            när man inte längre kan råda över och besluta om sin vardag utan
            alltför många måste förlita sig på olika institutioner eller på
            olika bidrag för att klara sig mår man inte bra.
          </note>
          <note>
            Det är denna samhällsutveckling som måste vändas, och därför
            vill jag uppmana till att låta bereda förslag där valfriheten
            och mångfalden ökar, där tryggheten omformas så att bidrag växlas
            mot sänkta skatter, där trygghetssystemen inte låser oss inne
            i trygghetens burar.
          </note>
          <note>
            Fru talman! Det jag hör är: "Jag kan nog klara något annat på
            heltid, men då måste jag byta arbetsgivare, och då blir jag sist
            in, först ut, det vill jag inte riskera."
          </note>
          <note>
            Det är synd att Hans Karlsson, som är ansvarigt statsråd i frågan
            inte är här i kammaren så att jag kan få höra hans syn på detta
            citat.
          </note>
          <note>
            De offentliga arbetsgivarna, som har de högsta sjuktalen, har
            också tillfälligt sysselsättningsstöd med sänkt arbetsgivaravgift
            vid nyanställningar, fastän regeringen flaggar för att arbetsgivare
            med hög sjukfrånvaro ska ha högre avgifter. Man vill alltså underlätta
            anställningar i de arbetsmiljöer som har bland den högsta sjukfrånvaron
            därför att där behövs fler anställda. Vad säger Socialdemokraterna
            om detta?
          </note>
          <note>
            Riskerar vi inte att få fler sjukskrivna?
          </note>
          <note>
            Detta dubbla budskap gör att jag tvivlar på regeringens vilja
            och förmåga.
          </note>
          <note>
            Däremot är sjukskrivningarna klart mindre hos privata arbetsgivare
            inom den offentliga sektorn.
          </note>
          <note>
            Vore det då inte bättre att fatta beslut om att låta privata
            alternativa driftsformer växa fram i offentlig sektor än att bibehålla
            monopolet? Då blir det bättre både för patienter och personal.
          </note>
          <note>
            Därutöver måste möjligheterna till vård och rehabilitering förstärkas.
            Detta sker genom en offentligt finansierad hälsoförsäkring, genom
            en nationell vårdgaranti, genom ökade resurser till försäkringskassorna
            för fler handläggare och för köp av vård i syfte att minska sjukskrivningarna.
          </note>
          <note>
            Så kallad second opinion sker redan nu av annan läkare och ofta
            tillsammans med sjukgymnaster och arbetsterapeuter då man värderar
            arbetsförmågan. Om behandlande läkare och second opinion-läkaren
            kommer till olika slutsats om arbetsförmågan överklagar patienten
            detta, och under några år pågår en tvist om vem som har rätt som
            tar all energi. Rehabiliteringen blir lidande. Därför är jag mycket
            tveksam till detta.
          </note>
          <note>
            Nyligen har man visat att 74 % av läkarintygen saknar tillräcklig
            information för att försäkringskassan ska kunna bedöma patientens
            rätt till sjukpenning.
          </note>
          <note>
            Sämst av alla var företagshälsovården som nu lyfts fram som den
            som har kunskap om arbetsplatsen och vet vad arbetet ställer för
            krav. Därför tror jag att bättre utbildning i försäkringsmedicin
            är mer angeläget än second opinion.
          </note>
          <note>
            Det är en annan syn vi behöver på ohälsan och utanförskapet.
            Det är ett annat regelverk. Det är inga fler hälsobokslut. Det
            är inget exklusivt ansvar för arbetsgivaren, det är den förda
            politikens ansvar.
          </note>
          <note>
            Hos arbetsgivaren, stor eller liten, finns oftast begränsade
            möjligheter till andra arbetsuppgifter, varför omplaceringar ofta
            riskerar att bli ett misslyckande eller inte uppfattas som acceptabla
            för dem det berör.
          </note>
          <note>
            Fru talman! Det jag hör är: Det är inte sjukskrivning i sig som
            är ett hinder för rehabilitering utan det faktum att man är anställd
            och har en arbetsgivare som hindrar en mer mångsidig rehabilitering.
          </note>
          <note>
            För att rehabiliteringen ska bli framgångsrik fordras alltså
            kunskap om arbetsmarknaden i stort. Då ökar förutsättningen att
            hitta andra lämpliga arbeten som inte finns hos den ordinarie
            arbetsgivaren. Denna kompetens har inte försäkringskassan, men
            väl arbetsförmedlingen.
          </note>
          <note>
            Samarbetet dem emellan förhindras dock många gånger av olika
            regelverk, så att arbetsförmedlingen inte har ansvar så länge
            sjukskrivning pågår, än mindre om sjukbidrag beviljats. Då står
            man inte till arbetsmarknadens förfogande. Det är inte konstigt
            att sjukbidrag permanentas.
          </note>
          <note>
            Det måste bli lättare att byta arbetsgivare och prova arbeten
            hos olika arbetsgivare. Nuvarande trygghet är så trygg att den
            blir fängslande, inte kreativ och utvecklande.
          </note>
          <note>
            Mot denna bakgrund menar jag att försäkringskassan och arbetsförmedlingen
            måste få ett gemensamt regelverk som kompletterar varandras kompetenser.
            Sjukpenning och arbetslöshetsersättning borde omformas till en
            rehabiliterings- och omställningsförsäkring och omfatta insatser
            som behövs för att återgång till arbete ska kunna ske, oavsett
            om arbetshindret utgörs av sjukdom eller annan icke medicinsk
            orsak.
          </note>
          <note>
            Det är emellertid en långsiktig process och därför måste denna
            förändring komma till stånd så fort som möjligt. I avvaktan på
            detta måste man överväga fler karensdagar och se över ersättningsnivåerna
            i försäkringssystemen.
          </note>
          <note>
            Fru talman! Det är inte konstigt att ohälsan ökar alltmer. Det
            konstiga är att man fortsätter permanenta ett system som förstärker
            utvecklingen.
          </note>
          <note type="speaker">
            Anf. 173 LINNÉA DARELL (fp):
          </note>
          <note>
            Fru talman! Det finns många revor i det svenska välfärdsnätet.
            Konsekvenserna av sjukskrivningarna och ohälsotalen ger ännu fler.
            De frånvarotal som vi har i dag är frånvarotal som i slutet av
            1980-talet bedömdes som helt orimliga, men nu är de överträffade.
          </note>
          <note>
            Det ekonomiska tillskott som krävs tränger ut angelägna reformer
            ur statsbudgeten. Drabbade människor far illa. Risken att efter
            lång sjukskrivning slås ut från arbetsmarknaden är betydande.
            Den framtida arbetskraftsförsörjningen försvåras. Mest drabbade
            är anställda inom kommuner och landsting. Där har sjukskrivningarna
            ökat snabbast.
          </note>
          <note>
            Riksförsäkringsverkets undersökningar visar att stressrelaterade
            sjukdomar ökar mer än traditionella sjukdomar. Alltfler människor
            i Sverige mår dåligt.
          </note>
          <note>
            Grunden finner man ofta i en känsla av vanmakt. Det är allvarligt
            nog att stora delar av den vuxna befolkningen lever med oro och
            ångest. Än allvarligare är att denna oro överförs till våra barn
            och ungdomar.
          </note>
          <note>
            Otrygga vuxna kan självklart inte alltid orka vara starka och
            konsekventa föräldrar eller starka och trygga lärare, stark förskolepersonal
            och så vidare.
          </note>
          <note>
            Det handlingsprogram mot ohälsa som Folkpartiet föreslår har
            en stor bredd, och det är nödvändigt eftersom ökningen av de psykosociala
            diagnoserna har sin förklaring i både privatliv och arbetsliv.
            Ett program för att bryta den pågående utvecklingen behöver ha
            två huvuddelar, dels de förebyggande insatserna att ge fler möjlighet
            att räcka till, dels snabbare vård för dem som ändå blir sjuka.
          </note>
          <note>
            Regeringens mål är att halvera sjukskrivningarna fram till 2008.
            RFV visade häromveckan att med nuvarande åtgärdsförslag kommer
            sjukskrivningarna i stället för att minska med 50 % att öka med
            36 % till
          </note>
          <note>
            2008. Arbetsmarknadsministern, som inte är här nu, svarade enligt
            nyhetsrapporteringen att RFV:s beräkningar beror på att regeringen
            inte tillräckligt tydliggjort de skarpa förslagen. Möjligen kan
            det bero på att de skarpa förslagen till stor del fortfarande
            saknas.
          </note>
          <note>
            Kanske jag och Folkpartiet kan bjuda på några ur vår motion.
          </note>
          <note>
            En rehabiliteringsgaranti ska förenas med krav på att senast
            efter åtta veckors sjukskrivning ska en tvåläkarbedömning göras.
            Att delta i föreskriven rehabilitering ska vara en skyldighet.
            Att utebli utan giltig orsak ska betyda att sjukpenningen minskas.
            En rehabiliteringsplan måste upprättas tillsammans med patienten.
            Arbetsgivare som inte fullgör sin skyldighet får betala en förseningsavgift,
            och arbetsgivaren får kanske också betala för en rehabiliteringsutredning
            som utförs av annan. Rehabiliteringsgarantin ska också säkerställa
            att planen verkligen sätts i verket senast inom en månad. En sådan
            garanti innebär att den enskilde har rätt till de insatser man
            har kommit överens om.
          </note>
          <note>
            Förstärkningen av försäkringskassorna måste också omfatta utrymme
            för en ökad rehabiliteringsverksamhet. Vi från Folkpartiet föreslår
            att anslaget till försäkringskassorna ökar med 500 miljoner kronor
            mer än vad regeringen föreslår.
          </note>
          <note>
            Det behövs rejäla tag för att få bort köer och flaskhalsar i
            vården. De viktigaste åtgärderna är finansiell samordning mellan
            försäkringskassorna och vården liksom i socialtjänst och arbetsmarknadsmyndighet.
            Lokalt och regionalt samarbete måste bli tilllåtet inom en av
            riksdagen angiven ekonomisk ram.
          </note>
          <note>
            Det är helt obegripligt varför regeringen inte vill ge klartecken
            till utvärderat goda exempel. Här kunde man verkligen ha kommit
            med ett skarpt förslag.
          </note>
          <note>
            Den nationella vårdgarantin bör återinföras och omfatta alla
            medicinskt motiverade behandlingar.
          </note>
          <note>
            Vissa områden inom sjukvården är eftersatta, och i det här sammanhanget
            är bristerna inom psykiatrin allvarligast. När det gäller långtidssjukskrivna
            med psykosociala diagnoser måste sjukvården kunna ge behandling
            snabbt och på rätt sätt. Särskilt viktigt är det att ge snabb
            hjälp till unga människor med psykiska problem.
          </note>
          <note>
            Arbetsgivaransvaret för att förebygga ohälsa, sjukdom, arbetsskador
            och självklart också ansvaret för rehabilitering måste understrykas.
            Inte minst gäller det de politikerstyrda arbetsgivarna, som uppenbarligen
            är allra sämst på att ta ansvar för sin personal.
          </note>
          <note>
            Det kan finnas många sätt att göra förändringar kring avgifter
            och arbetsgivaransvar. En del av dem kan säkert vara bra. Men
            vissa förändringar kan leda till att en del människor blir helt
            utestängda från möjligheterna att få ett jobb beroende på att
            de misstänks kunna bli ofta sjuka. Det kan gälla funktionshindrade.
          </note>
          <note>
            Det kan gälla personer med svag hälsa.
          </note>
          <note>
            Det får inte bli så att vi för att komma till rätta med problemen
            i dag skapar nya problem i morgon.
          </note>
          <note type="speaker">
            Anf. 174 SVEN BRUS (kd):
          </note>
          <note>
            Fru talman! Efter åtta år med en socialdemokratisk regering är
            nästan var sjätte svensk mellan 18 och
          </note>
          <note>
            65 år kort- eller långtidssjukskriven eller förtidspensionerad.
            Det är kvinnorna som är de stora förlorarna.
          </note>
          <note>
            Deras sjukdagar har fördubblats under den gångna femårsperioden.
            Två tredjedelar av de långtidssjukskrivna är just kvinnor.
          </note>
          <note>
            Den snabbaste ökningen ser vi bland de yngsta på arbetsmarknaden,
            det vill säga 16-29-åringar. De drabbas ofta av stressrelaterade
            sjukdomar. Nu är det inte en halv miljon sjuka som ska skuldbeläggas
            utan ansvaret vilar naturligtvis i första hand på den passiva
            regering som låtit utvecklingen skena.
          </note>
          <note>
            I valrörelsen talade Göran Persson om att "pressa tillbaka" sjukfrånvaron
            på samma sätt som man har
          </note>
          <note>
            "pressat tillbaka" arbetslösheten. När minskad arbetslöshet i
            hög grad har bytts till just sjukskrivningar kan man undra till
            vilka nya statistikkolumner de höga ohälsotalen ska pressas tillbaka.
            Vissa vallöften oroar mer än de lugnar. Mitt i tricksandet med
            statistik handlar det om utsatta människor.
          </note>
          <note>
            Kostnaderna för ohälsan ökar med 25 miljoner kronor varje dag
            och beräknas i år bli ofattbara 120
          </note>
          <note>
            miljarder kronor. Kostnadernas nivå och ökningstakt är alarmerande,
            och de hotar stora delar av den gemensamma välfärden. Men allvarligast
            är ändå den mänskliga sidan. Ett samhälle där så många människor
            stannar hemma en vanlig vardag på grund av sjukdom, förtidspension,
            undersysselsättning eller arbetslöshet är ett i ordets rätta bemärkelse
            sjukt samhälle.
          </note>
          <note>
            Vad är då regeringens förklaring till den katastrofala situationen?
            Jo, här har det handlat om att ensidigt peka på arbetsmiljön.
            Det är också den enda förklaringen som det nya statsrådet Hans
            Karlsson har haft att bidra med när han har fått ansvaret för
            att vända utvecklingen. Visst handlar det i hög grad om arbetsmiljön,
            men varför har det hänt så lite under de åtta regeringsåren?
          </note>
          <note>
            Statsministern sade för några timmar sedan i talarstolen att
            den offentliga sektorn inte är någon mönsterarbetsgivare. Nej,
            förvisso inte! Men trots den insikten generar sig regeringen inte
            för att motarbeta de alternativ som finns, exempelvis inom vården,
            och som bevisligen kan uppvisa en arbetsmiljö med lägre sjuktal
            än vad som gäller i den offentliga vården.
          </note>
          <note>
            Ett exempel på hur allvarligt det är är att drygt
          </note>
          <note>
            40 % av alla sjukskrivna är kvinnor inom verksamheter som vård,
            omsorg och skola. Här har regeringen och de många s-styrda landstingen
            och kommunerna ett ansvar som de inte har levt upp till.
          </note>
          <note>
            Fru talman! Det satsas enorma resurser på att göra den fysiska
            arbetsmiljön bättre, säkrare och trivsammare. Arbetsolycksfallen
            minskar, och det allmänna hälsoläget förbättras i befolkningen.
            Ändå ökar frånvaron från dessa säkrare och trivsammare arbetsplatser
            dramatiskt. Det visar på att något är enögt i den aktuella debatten
            och i regeringens problemanalys när allt fokus riktas mot den
            del av livet som är yrkesarbete. Merparten av vår tid ägnar vi
            människor åt andra delar av livet. Var finns då helhetssynen i
            regeringens politik?
          </note>
          <note>
            Vi kristdemokrater har en bredare syn på orsakerna till ohälsan.
            Det handlar om människors totala livssituation, om den tid vi
            tillbringar i hemmet, på fritiden och på arbetsplatsen. Allt bildar
            den helhet som berör vårt totala välbefinnande. Stress, och i
            dess förlängning utbrändhet, uppstår oftast i den konflikt som
            inte minst småbarnsföräldrar upplever mellan arbetsliv och privatliv.
            Det låga barnafödandet är en varningssignal om svårigheten att
            förena den viktiga föräldrarollen med en krävande yrkesroll. Den
            svårigheten är påtaglig för de flesta föräldrar i dag. Därför
            måste familjepolitiken utformas så att föräldrarna får en större
            makt över sina liv. Det har vi alldeles nyss debatterat här i
            kammaren.
          </note>
          <note>
            Den negativa utvecklingen när det gäller hälsotalen inleddes
            redan 1997. Först nu kommer regeringen med sitt elvapunktsprogram,
            som även om det genomförs fullt ut knappast räcker för att vända
            utvecklingen. Nu krävs en politik som ser till människors totala
            livssituation. För att hindra att akuta sjukdomstillstånd leder
            till långtidssjukskrivningar och förtidspensioneringar krävs en
            snabb och aktiv rehabilitering. LO, TCO och SACO har nu, precis
            som vi kristdemokrater, krävt en ny rehabiliteringsförsäkring.
            Men i den frågan är regeringen också passiv.
          </note>
          <note>
            Insatserna behöver samordnas. Trots riksdagens tydliga krav på
            samordnade och kraftfulla insatser kommer inga andra signaler
            från regeringen än att man ensidigt fokuserar på arbetsmiljöfrågorna.
          </note>
          <note>
            Prognosen ser dyster ut. Den pekar på att kostnaderna för sjukskrivningarna
            kommer att öka med
          </note>
          <note>
            36 % fram till år 2008. Det finns alarmerande siffror, som vi
            har fått i dag, om utvecklingen då det gäller förtidspensioneringar.
            Om man tittar på en rullande tolvmånadersperiod från denna tid
            2001 till i dag ser man att det är 10 000 personer i åldrarna
            16-39 år, alltså under 40 år, som har förtidspensionerats. 190
          </note>
          <note>
            personer i veckan, unga människor som har hela livet framför
            sig, har drabbats av denna fruktansvärda livssituation. De sjuka
            och de förtidspensionerade ska inte skuldbeläggas. Ansvaret vilar
            på en regering som är passiv i de här frågorna.
          </note>
          <note type="speaker">
            Anf. 175 BIRGITTA CARLSSON (c):
          </note>
          <note>
            Fru talman! I början av förra mandatperioden begärde vi i Centerpartiet
            en särskild debatt med anledning av de redan då skenande kostnaderna
            inom sjukförsäkringsområdet. Efter den särskilda debatten för
            snart fyra år sedan har denna galopperande ökning fortsatt, utan
            att regeringen vidtagit några riktigt kraftfulla åtgärder för
            att komma till rätta med detta mycket stora problem. Problemet
            är inte bara de stora samhällsekonomiska kostnaderna utan framför
            allt det lidande alla de personer upplever som inte får hjälp
            i den sjukdomssituation de befinner sig, som inte får möjlighet
            till snabb rehabilitering. De får genom detta en försämrad livskvalitet.
          </note>
          <note>
            Kostnaderna inom socialförsäkringsområdet har på bara några års
            tid fördubblats, och de åtgärder som regeringen vidtagit är att
            sätta till utredningar, som när de är klara ändå inte lett till
            några åtgärder. Sven
          </note>
          <note>
            Brus talade om elvapunktsprogrammet, men inte ens i det programmet
            finns några skarpa förslag. Att utvecklingen inom socialförsäkringsområdet
            är en oerhört viktig fråga förstod vi i dag på förmiddagen när
            vi lyssnade på partiledardebatten. Jag tror att samtliga partiledare
            talade om ohälsan och de skenande kostnaderna inom det området.
          </note>
          <note>
            Under perioden 1997-2002 ökade antalet individer som under maj
            månad erhållit sjukpenning, rehabiliterings- eller arbetsskadeersättning
            med 107 %.
          </note>
          <note>
            Den totala sjukfrånvaron, inklusive karensdagar, sjuklönedagar
            och sjukpenningdagar, motsvarade ca
          </note>
          <note>
            400 000 årsarbeten år 2001. Det är nästan lika många årsarbeten
            som har försvunnit på grund av förtidspensionering eller sjukbidrag.
            Det innebär att ca 14 % av befolkningen i arbetsför ålder finns
            utanför arbetsmarknaden.
          </note>
          <note>
            Fru talman! Centerpartiet har i en partimotion föreslagit krafttag
            för att öka rehabiliteringen. Det är bra att regeringen har satt
            upp samma mål som vi redan tidigare har satt upp, nämligen att
            halvera sjukskrivningarna fram till 2008.
          </note>
          <note>
            Vi har också satt upp som delmål att minska sjukskrivningarna
            med 20 % till 2004 och med 40 % till
          </note>
          <note>
            2006. För att nå dessa mål har vi föreslagit ett paket som sammantaget
            definierar ett nytt kontrakt av rättigheter och skyldigheter mellan
            den sjukskrivne, försäkringskassan/vården och arbetsgivaren. Det
            innefattar bland annat
          </note>
          <note>
            · sammanslagning av sjuk- och arbetsskadeförsäkringen till en
            sjuk- och rehabiliteringsförsäkring,
          </note>
          <note>
            · en rehabiliteringsgaranti finansierad genom ökade anslag till
            försäkringskassorna och en finansiell samordning som består av
          </note>
          <note>
            · tvåläkarintyg för förlängd sjukskrivning efter 30
          </note>
          <note>
            dagar,
          </note>
          <note>
            · preliminär rehabiliteringsplan inom sex veckor efter sjukskrivningen,
          </note>
          <note>
            · individuell rehabiliteringsplan och tillgång till rehabiliteringslots
            inom tre månader efter sjukskrivningen och
          </note>
          <note>
            · ett nytt differentierat arbetsgivarinträde i sjukförsäkringen
            som relaterar ansvaret till arbetsgivarens storlek.
          </note>
          <note>
            Allt detta kan man se utförligare i vår motion.
          </note>
          <note>
            När vi begärde den särskilda debatten hade vi fem särskilda förslag
            som vi då lyfte fram som viktiga.
          </note>
          <note>
            Jag kan upprepa dem, för det känns som att man behöver återkomma
            till detta med jämna mellanrum.
          </note>
          <note>
            För det första: Det behövs ekonomiska incitament för arbetsgivarna
            att få bukt med stressrelaterade sjukdomar. Det är viktigt att
            arbetsgivarna tar sitt ansvar. Det ska löna sig för arbetsgivarna
            att ta hand om sin personal, och det ska straffa sig att inte
            bry sig om stressproblematiken.
          </note>
          <note>
            För det andra: Man ska ha makt över sin egen arbetssituation.
            Man måste få vara med och planera sin egen arbetstid. Framför
            allt för kvinnor inom offentlig verksamhet är det möjligheten
            att själv påverka sin arbetstid. På många arbetsplatser har man
            infört
          </note>
          <note>
            "tvättstugescheman". Man borde se till att göra det på flera
            ställen. På de arbetsplatser där man är med och påverkar sin arbetssituation
            är man mycket mindre sjuk.
          </note>
          <note>
            För det tredje: Det är viktigt att den förändring som sker inom
            arbetsmarknaden gör det möjligt att få kompetensutvecklas i sina
            arbeten. Där har vi också haft förslag om skattesubvention på
            individuella kompetenskonton. Det skulle vara viktigt att komma
            till skott med detta.
          </note>
          <note>
            För det fjärde: Man måste ge tydliga direktiv till försäkringskassorna
            men också skicka med pengar för att arbeta mer med rehabilitering.
          </note>
          <note>
            För det femte: Satsa på finansiell samordning. Där har Centerpartiet
            varit pådrivande. Vi har varit överens i fyra partier, men vi
            har ändå inte sett förslag på riksdagens bord. Det är viktigt
            att det inte dröjer ytterligare med detta.
          </note>
          <note>
            Det är också viktigt att se till att de som är egenföretagare
            får större trygghet i sina arbeten och att socialförsäkringssystemen
            är så utvecklade att de inte missgynnar dem.
          </note>
          <note>
            Vi behöver en ny socialförsäkringsreform. Det är viktigt att
            vi utreder detta. Den ska vara långsiktig och innehålla aktiviteter.
            Den ska vara förutsägbar, enhetlig och tydlig.
          </note>
          <note>
            Hälsa är en förutsättning för välfärd. Företagshälsovården har
            en stor betydelse i detta. Det är viktigt att vi börjar tidigare
            med friskvård. Börja redan i skolan! Vi måste satsa mer på ämnet
            idrott och hälsa för att våra barn ska lära sig att äta rätt och
            röra sig rätt och genom det vara bättre rustade att ta sig ut
            på arbetsmarknaden.
          </note>
          <note>
            Anf. 176 KERSTIN-MARIA STA-
          </note>
          <note>
            LIN (mp):
          </note>
          <note>
            Fru talman! Det är sorgligt tomt i salen. Statsråden har gått
            hem. Men jag ska försöka ändå.
          </note>
          <note>
            Innan jag kom in i riksdagen arbetade jag på mödravårdscentralerna,
            barnavårdscentralerna och ungdomsmottagningen i Borlänge. Jag
            är psykolog till yrket, och jag fick se mycket av alkohol, misshandel,
            sexuella övergrepp, ensamhet och barn och ungdomar som tog ansvar
            långt över vad de hade ålder för att göra. Jag sade en gång: Nu
            tror jag att jag måste gå en kurs och lära mig blunda, för nu
            vill jag inte se mer.
          </note>
          <note>
            Om jag såg visste jag inte var jag skulle göra av det.
          </note>
          <note>
            I stället för att blunda kastade jag mig in i politiken. Jag
            var i både kommunfullmäktige och landstinget, där jag började
            1988.
          </note>
          <note>
            Strax innan jag kom in i landstinget var jag på en konferens
            om arbetsmiljö. Jag trodde att den skulle handla om tunga lyft,
            men det gjorde den inte. Den handlade om omorganisationer ledda
            uppifrån. Så fort jag kom in i landstinget började omorganisationerna.
          </note>
          <note>
            Då var jag med om Dalamodellen, det vill säga när man började
            med köp och sälj i stället för anslagsgivning. Det var stora nedskärningar
            som man kallade för strukturomvandlingar. Då sade jag: Det här
            är allvarligt. Det här kommer att hämna sig. Och i dag kan jag
            säga: Vad var det jag sade?
          </note>
          <note>
            Så kom jag in i riksdagen, och det blev en stor besvikelse. Förut
            hade jag varit med om att kommuner och landsting slogs om vem
            som inte skulle betala.
          </note>
          <note>
            Och i riksdagen säger man: Det här är inte riksdagens område.
            Det här är inte regeringens område. Det är landstingens och kommunernas.
          </note>
          <note>
            Förra mandatperioden satt jag i socialförsäkringsutskottet, en
            skola som alla borde gå i. Det var mycket nyttigt. Det tror jag
            att jag kommer att ha nytta av i hela mitt liv. I början av den
            mandatperioden började varningssignaler komma, försiktigt och
            lite darrande:
          </note>
          <note>
            Människor är sjuka, och så blir de långtidssjukskrivna. Vad är
            det här? Den som först slog larm högt och tydligt, som jag blev
            riktigt medveten om, var Pensionsforum: När demografin ser ut
            som den gör och människor vill gå i pension före 60 års ålder
            och många blir förtidspensionerade, hur ska det då gå med pensionerna?
            Så småningom började det pratas högt om att långtidssjukskrivningar
            kostar enormt mycket pengar. Då blev man lite förvirrad. Miljöpartiet
            konstaterade med förvåning hur yrvakna och förskräckta många,
            inklusive regering och riksförsäkringsverk, var över fenomenet
            ohälsa. Man började förstå att saker och ting hänger ihop.
          </note>
          <note>
            Miljöpartiet har alltid hävdat att det finns en helhet och att
            saker och ting hänger ihop. Det är min förhoppning att riksdagen
            ska börja se det mer, så att man inte så ensidigt ser på ett utskott
            i taget och bara säger: Det här är inte mitt bord eller det här
            är justitieministerns område.
          </note>
          <note>
            Nu är inte socialministern här, men vore han här skulle jag säga
            till honom: Stressa inte ihjäl dina medarbetare och underordnade!
            Jag tänker på alla de här punkterna - jag kommer inte ihåg hur
            många det var. Det handlade om att förnya sjukvårdens organisation,
            förstärka primärvården och se över rekryteringen. Sedan har vi
            också elvapunktsprogrammet.
          </note>
          <note>
            Det är mycket lovvärt och bra, men ni spränger er, och ni kommer
            att bli sjukskrivna, skulle jag ha sagt till Lars Engqvist om
            han hade varit här. Ta hjälp av alla de fantastiska resurser som
            finns ute i landet, i kommuner, i landsting, på vårdcentraler,
            på arbetsplatser och bland sjukskrivna! Ta hjälp av försäkringskassorna,
            för de kan det här. De vet hur man ska göra, och de vill, men
            de hinner inte. Här finns guld att hämta, och man får helheten
            på kuppen, underifrån och inte ovanifrån. Det gäller att inte
            förstöra det man har utan använda sig av det. Jag blir rädd att
            man i den här yrvakenheten tar till repressiva åtgärder som straff,
            tal om att det fuskas, karensdagar och så vidare.
          </note>
          <note>
            Enligt Miljöpartiets sätt att se är de skenande sjukskrivningarna
            ett tecken på ett samhälle som är i olag. Vi blir allt mer stressade
            över alla val vi ska göra när det gäller el, telefon och så vidare.
            Tack och lov har flera här i kammaren pratat om barn. Ingrid
          </note>
          <note>
            Burman talade om barnkonsekvensanalyser, och jag vill tillägga
            att en barnbilaga till budgeten vore önskvärd.
          </note>
          <note>
            I fjol svarade jag på en skrivelse som handlade om förverkligande
            av bankonventionen - nu blir jag lite stressad för jag ser att
            tiden håller på att ta slut, men jag pratar färdigt. Där står
            det: I den ekonomiska obalans som rådde under 1990-talet var det
            nödvändigt att begränsa de offentliga utgifterna. Detta drabbade
            bland annat ett antal verksamheter helt eller delvis riktade till
            barn. Inte minst skars förebyggande verksamheter ned, med resultat
            att trycket ökat påtagligt på verksamheter som arbetar med behandlande
            verksamhet, exempelvis barn- och ungdomspsykiatrin och vård inom
            socialtjänsten.
          </note>
          <note>
            Jag tyckte nästan att det var konstigt att det stod så i en skrivelse
            där man pratade om hur man ska förverkliga barnkonventionen, men
            det var ju bra att det stod i alla fall.
          </note>
          <note>
            Om vi inte satsar aktivt på våra barn nu är vi så illa ute att
            ni kanske också får lust att blunda. Då går hela samhället åt
            pipsvängen. Då blir det ännu mer sjukskrivningar och ett sammanbrott,
            skulle jag vilja säga. Detta är alltså allvarligt.
          </note>
          <note>
            Nu är inte heller statsrådet Morgan Johansson här, men han sade
            att välfärdsstaten ska upprättas. Det kanske kostar en slant,
            men det lönar sig, sade han.
          </note>
          <note>
            Så måste vi också resonera. Och jag hoppas på att få hjälp av
            Morgan Johansson med att övertyga finansutskottet om att det är
            så vi måste resonera. Jag talade med Morgan Johansson förut och
            bad honom läsa i protokollet i morgon om just det här.
          </note>
          <note>
            Anf. 177 ANNELI SÄRNBLAD STO-
          </note>
          <note>
            ORS (s):
          </note>
          <note>
            Fru talman! Jag vill liksom många andra belysa situationen inom
            vård- och omsorgssektorn när det gäller personalen.
          </note>
          <note>
            Stress och utbrändhet har blivit 2000-talets stora fråga inom
            vården och omsorgen och ohälsotalen mest när det gäller kvinnor.
            Många som jobbar inom vården tycker att arbetet är roligt, men
            de är mindre nöjda med förutsättningarna. Vårdpersonalen känner
            sig ofta inte uppskattad och inte trygg med sin arbetssituation.
            Många gånger har de fått höra att de tillhör den tärande sektorn.
            Vem blir glad av det?
          </note>
          <note>
            Den stress som många upplever när de inte har den tid för vårdtagaren
            som de önskar gör att alltfler känner otillfredsställelse med
            sitt jobb. Under 90-
          </note>
          <note>
            talets besparingar fick personalen uppleva stora neddragningar.
            Mer ansvar och mindre antal medarbetare gjorde att förutsättningarna
            för att utföra jobbet blev mycket tuffa. De ohälsotal som vi ser
            i dag borde inte vara överraskande för någon, med tanke på de
            förändringar som har skett i den här sektorn.
          </note>
          <note>
            Fler medarbetare som kan ge värme och omtanke och har tid att
            sätta sig ned och lyssna och trösta den äldre eller den sjuka
            är vad man ropar efter i kommuner och landsting. Om vi inte lyckas
            med att få bättre arbetsvillkor kommer de som jobbar inom vården
            och omsorgen att lämna sina jobb, och några ambassadörer för denna
            sektor blir de inte.
          </note>
          <note>
            Det handlar om att skapa bra löner i de kvinnodominerade yrkena.
            De som arbetar måste själva få inflytande över sina arbetstider
            och känna påverkansmöjligheter, och heltid måste bli en rättighet
            och deltid en möjlighet.
          </note>
          <note>
            Den offentliga sektorn ska bli en mönsterarbetsgivare, och vi
            på central nivå har ett stort ansvar för att se till att statusen
            höjs. Om vi inte lyckas med det kommer ett stort orosmoln över
            oss, eftersom rekryteringsbehovet som vi står inför är enormt.
            På omvårdnadsprogrammet står var fjärde plats i dag tom. Det är
            en varningssignal som vi politiker på alla nivåer ska ta till
            oss, så att dessa yrken blir populära igen.
          </note>
          <note>
            Flera studier visar att arbetsgivarna inom vården och omsorgen
            har betydande och växande svårigheter med att rekrytera personal
            med rätt kompetens. Störst är rekryteringsbehovet när det gäller
            sjuksköterskor, sjukgymnaster med flera. Och det är i dag ett
            tilltagande problem med att hitta utbildade undersköterskor.
          </note>
          <note>
            Det är inte bra om vi går en framtid till mötes där vi har mer
            outbildad personal. Det sänker förtroendet för vården och statusen
            på yrkena ännu mer. I budgetpropositionen har vi satsningar på
            kommuner och landsting, men när ekonomin tillåter bör detta område
            vara prioriterat. För det som kommuner och landsting behöver är
            fler anställda med rätt kompetens.
          </note>
          <note>
            Försöksverksamheten inom arbetsmarknadspolitiken, som syftar
            till att minska kommunernas brist på behörig baspersonal inom
            vården och omsorgen, är en del av regeringens satsning på att
            skapa bättre förutsättningar för kompetensförsörjningen inom denna
            sektor.
          </note>
          <note>
            Fru talman! Mot bakgrund av detta är det oerhört viktigt att
            en handlingsplan verkligen blir av när det gäller att jobba med
            denna så viktiga fråga och att riksdagen, landstingen och kommunerna
            och andra aktörer arbetar tillsammans, så att vi går en positiv
            framtid till mötes på detta område.
          </note>
          <note type="speaker">
            Anf. 178 GÖTE WAHLSTRÖM (s):
          </note>
          <note>
            Fru talman! Under dagens partiledardebatt fördes en diskussion
            om de växande ohälsotalen. Vi har även under kvällens diskussioner
            hört frågan komma upp. Även om det i retoriken framkom att det
            var olika syn på hur situationen borde hanteras fanns det en gemensam
            uppfattning om hur komplex situationen egentligen är. De sjukförskrivningar
            som i dag görs av läkare har en bredd som man inte har sett tidigare.
            Vid en hearing som socialförsäkringsutskottet genomförde under
            våren konstaterades att de nya sjukdomsbilder som läkare ställs
            inför saknar de enkla läkemetoderna.
          </note>
          <note>
            Läkarnas egen organisation framförde sin oro över de nya sjukdomsbilder
            - utbrändhet, elöverkänslighet, amalgamförgiftning med mera -
            som framkommer och där diagnoserna och därigenom behandlingsmetoderna
            många gånger är oprövade.
          </note>
          <note>
            Ofta är det fråga om sjukdomsbilder som vuxit fram under lång
            tid och där den sjuke i ett sent stadium tar kontakt med sjukvården.
          </note>
          <note>
            En viktig åtgärd för att förändra situationen är därför att minska
            inflödet av nya sjukskrivningar genom ett bra förebyggande arbete.
            Detta kan, precis som sades i partiledardebatten, ske på många
            olika sätt. Jag vill belysa det genom att här ta upp det förebyggande
            arbetsmiljöarbetet ute på arbetsplatserna, ute i arbetslivet.
          </note>
          <note>
            Genom den förändrade syn på arbetslivet och på arbetslivets villkor
            som blev en effekt av det tidiga
          </note>
          <note>
            90-talet kom medbestämmandet och de anställdas delaktighet i
            arbetsprocesser att bli en tredjehandsfråga. Ytterligare en effekt
            av detta blev att skyddsombudens arbete med förebyggande hälsoarbete
            tonades ned.
          </note>
          <note>
            De signaler om en gryende ohälsa som kunde ses ute i arbetslagen
            stannade upp, och åtgärder uteblev -
          </note>
          <note>
            åtgärder som ofta med enkla medel kunde sättas in för att förhindra
            eventuella framtida sjukskrivningar.
          </note>
          <note>
            Bland de fackliga organisationerna ses i dag de många och ofta
            långa sjukskrivningarna som en effekt av ett dåligt förebyggande
            arbetsmiljöarbete.
          </note>
          <note>
            Utifrån de underlag som gällde vid uppbyggnaden av den skyddsorganisation
            som blev en effekt av 60-
          </note>
          <note>
            och 70-talen lär det i dag saknas tiotusentals skyddsombud. Inom
            Landsorganisationen, LO, finns det i dag ca 60 000 skyddsombud.
            Trots detta sägs det att ett mycket stort antal skyddsombud saknas
            ute.
          </note>
          <note>
            Flera av LO-förbunden påtalar också problem vad gäller de regionala
            skyddsombudens möjligheter att följa upp verksamheten vid de många
            små arbetsplatser som finns - skyddsombud som informerar om hälsorisker
            och som instruerar för att undvika framtida skador och ohälsa.
          </note>
          <note>
            Fru talman! För att återigen få en skyddsorganisation som kan
            vara den spets som behövs för att minimera den arbetsrelaterade
            ohälsan kan riksdag och regering göra några små men strategiskt
            viktiga åtgärder:
          </note>
          <note>
            · Man kan tillse att den "status" återskapas som skyddsombuden
            tidigare hade, att skyddsombuden ses som en tillgång på arbetsplatsen
            - inte, som blev fallet under 90-talet, som en belastning vad
            gäller produktionen.
          </note>
          <note>
            · Man kan tillse att medel avsätts för att ge skyddsombuden en
            utbildning som tar fasta på såväl dagens som framtidens eventuella
            ohälsorisker.
          </note>
          <note>
            Även om vi redan i dagens lagstiftning ger utrymme för en mer
            offensiv hållning i arbetsmiljöarbetet är signaler från riksdag
            och regering, tillsammans med medel för utbildning, den stimulans
            som arbetsmarknadens parter behöver.
          </note>
          <note>
            I regeringens så kallade elvapunktsprogram mot ohälsa finns det
            många bra förslag exempelvis vad gäller medel till den regionala
            skyddsombudsorganisationen. Detta är en viktig signal som jag
            upplever bör kompletteras med åtgärder för att också lyfta fram
            den lokala verksamheten i arbetet.
          </note>
          <note type="speaker">
            Anf. 179 BIRGITTA CARLSSON (c) replik:
          </note>
          <note>
            Fru talman! Göte Wahlström nämnde inte med ett enda ord något
            om en åtgärd som Socialdemokraterna tidigare egentligen har varit
            överens med oss om, nämligen att införa finansiell samordning
            för att samordna alla resurser kring den personal som ändå finns
            utanför arbetsmarknaden för att snabbare få dessa människor att
            komma tillbaka till arbetsmarknaden.
          </note>
          <note>
            Jag undrar om Göte Wahlström vet när det förslag kommer från
            regeringen som socialutskottet tidigare har beställt. Det var
            ju fyra partier som var överens om att införa finansiell samordning
            på en mycket bredare front än som tidigare gjorts. Man vet genom
            den utvärdering som gjorts att det är till nytta och till gagn
            för de personer som får möjligheten att delta i detta.
          </note>
          <note type="speaker">
            Anf. 180 GÖTE WAHLSTRÖM (s) replik:
          </note>
          <note>
            Fru talman! Något tidsschema från regeringens sida har jag inte
            att delge Birgitta Carlsson i den här frågan. Värdet av att hitta
            samordnngsmöjligheter mellan de olika intressenter som finns på
            området är viktigt. Det vet också Birgitta Carlsson utifrån det
            arbete som vi tillsammans bedriver i socialförsäkringsutskottet
            för att förbättra situationen och komma till rätta med ohälsotalen.
            Något datum, en formell tidsangivelse från regeringens sida, har
            jag alltså inte att tillgå och att ge information om.
          </note>
          <note type="speaker">
            Anf. 181 BIRGITTA CARLSSON (c) replik:
          </note>
          <note>
            Fru talman! En annan fråga som också är viktig och som många
            väntar att få svar på gäller följande.
          </note>
          <note>
            Vi har ju i dag ett arbetsgivarinträde på 14 dagar.
          </note>
          <note>
            Många småföretagare med en eller få anställda upplever det som
            väldigt betungande. Oftast gäller det företag inom tjänstesektorn
            som kan ha haft oturen att drabbas av att både en och två är sjukskrivna
            utan att få någon intäkt från de personerna. I stället blir det
            enbart kostnader.
          </note>
          <note>
            Ser ni över detta och kommer med förslag om att underlätta för
            småföretagen när det gäller möjligheterna att fullt ut klara ut
            sin situation? Många företagare har faktiskt gått i konkurs på
            grund av ökade kostnader genom arbetsgivarinträdet - kostnader
            som är betungande särskilt för småföretag.
          </note>
          <note type="speaker">
            Anf. 182 GÖTE WAHLSTRÖM (s) replik:
          </note>
          <note>
            Fru talman! Birgitta Carlsson oroade sig i ett tidigare inlägg
            över de utredningar som regeringen har tillsatt och som ska hantera
            och se över situationen. I
          </note>
          <note>
            en av utredningarna - Jan Rydhs utredning - talas det mycket
            om just frågeställningar kring arbetsgivarinträdet och arbetsgivarperioden.
          </note>
          <note>
            Utifrån de här utredningarna jobbar nu regeringen, och förslag
            kommer att läggas fram. Naturligen blir programmet, kan jag tänka
            mig, lite sinkat genom ministerbyte och ny organisation i Regeringskansliet.
          </note>
          <note>
            Men vi kan säkert snart förvänta oss att få se de skarpa förslag
            från regeringen som tidigare efterlysts också på det här området.
            Men, som sagt, jag har i dag ingen tidsplan att delge Birgitta
            Carlsson.
          </note>
          <note type="speaker">
            Anf. 183 SVEN BRUS (kd) replik:
          </note>
          <note>
            Fru talman! I mitt anförande här pekade jag på den ensidiga analys
            som jag upplever att Socialdemokraterna har när det gäller ohälsofrågorna.
          </note>
          <note>
            I sitt anförande tog Göte Wahlström upp ett visserligen mycket
            viktigt perspektiv - den fysiska arbetsmiljön, betydelsen av att
            ha trygga arbetsmiljöer, skyddsombudens viktiga uppgift och så
            vidare. Jag vill inte på något sätt förringa detta men noterar
            återigen en ensidig fokusering, ett spår som både ansvarig minister
            och nu Göte Wahlström så att säga kör på området.
          </note>
          <note>
            Finns det ändå inte anledning för Socialdemokraterna att fundera
            över de höga ohälsotalen, som ju inte kan bero enbart på den fysiska
            arbetsmiljön?
          </note>
          <note>
            Antalet arbetsolycksfall minskar faktiskt, och det allmänna hälsoläget
            förbättras. Ändå uteblir alltfler människor från dessa i och för
            sig tryggare och säkrare arbetsplatser.
          </note>
          <note type="speaker">
            Anf. 184 GÖTE WAHLSTRÖM (s) replik:
          </note>
          <note>
            Fru talman! Först får jag väl hälsa Sven Brus välkommen till
            socialförsäkringsutskottet. När han väl har varit med på några
            sammanträden där kommer han säkert att märka att vi väldigt brett
            diskuterar just de frågeställningar som tas upp vad gäller ohälsotalen.
            Det gjorde vi inte minst på den hearing som jag själv åberopat
            i mitt anförande. Vi tittade då på komplexiteten i den bild som
            finns ute. Läkarna oroas just av situationen med de diffusa bilder
            som man får
          </note>
          <note>
            - nya sjukdomsbilder som man inte har tillräcklig forskning om
            och en rad nya infallsvinklar kring hur man ska hantera de här
            frågeställningarna.
          </note>
          <note>
            Att på sex minuter i den allmänpolitiska debatten gå igenom hela
            den lista med åtgärder som diskuteras från mitt partis sida och
            från regeringens sida är en omöjlighet. Sven Brus kommer säkert
            att få del av detta i socialförsäkringsutskottets arbete fortsättningsvis.
          </note>
          <note type="speaker">
            Anf. 185 SVEN BRUS (kd) replik:
          </note>
          <note>
            Fru talman! Jag är väl medveten om begräsningen till sex minuter,
            och jag har själv problem med att hinna med det som jag skulle
            vilja säga.
          </note>
          <note>
            Jag noterar det som en positiv signal från Göte
          </note>
          <note>
            Wahlström att vi i fortsättningen ska vidga den här debatten.
            Jag tror att den enda lösningen för att komma till rätta med den
            dramatiska utveckling som vi ser i dag är att anlägga ett bredare
            perspektiv, inse att den ohälsoexplosion som vi upplever i dag
            har med arbetsmiljöerna att göra, men den har också med människans
            hela livssituation att göra.
          </note>
          <note type="speaker">
            Anf. 186 GÖTE WAHLSTRÖM (s) replik:
          </note>
          <note>
            Fru talman! Jag tackar för det inlägget, för det visar en mycket
            stor öppenhet, och den är viktig. Det är en öppenhet som vi inte
            kände av i den valrörelse som vi har bakom oss. Det ska jag i
            och för sig inte klandra Sven Brus och hans parti för. Men man
            var beredd att gå in i en majoritet där ett parti hela tiden pratar
            om skattesänkningar och om mindre medel för att vidta åtgärder
            på det här viktiga området.
          </note>
          <note type="speaker">
            Anf. 187 INGER NORDLANDER (s):
          </note>
          <note>
            Fru talman! Jag tänker tala om attityder till ålder.
          </note>
          <note>
            Riv ålderstrappan och bygg en rulltrappa!
          </note>
          <note>
            Åldras gör vi hela livet, och därför är "Riv ålderstrappan och
            bygg en rulltrappa" en väldigt symbolisk rubrik för mig. Den bild
            jag vill att ni ska se framför er är en trappa som går uppåt hela
            tiden och inte en trappa som bryts av på mitten och snabbt går
          </note>
          <note>
            [BBnedåt. Varför blev det en rulltrappa? Det beror mycket på
            tidens tempo.
          </note>
          <note>
            Det är också en jämställdhetsfråga, som jag ser det. Arbetsmarknadens
            hierarkiska uppbyggnad passar inte kvinnors sätt att arbeta. Det
            mesta av obetalt arbete och ansvar ligger fortfarande på kvinnorna.
          </note>
          <note>
            Där går utvecklingen alldeles för sakta. Kvinnor lever längre
            och behöver därmed mer vård och omsorg ju äldre de blir.
          </note>
          <note>
            Jag roade mig med att slå upp i synonymordboken. Där slog jag
            upp orden gammal och ung. Gammal likställdes med åldrig, gammalmodig,
            omodern, begagnad, fossil med mera. Ung likställdes med ungdomlig,
            färsk, omogen, oerfaren, oprövad med mera.
          </note>
          <note>
            Ja, vad säger man? Det bästa är väl att blanda och ge, se ung
            som djärv och gammal som erfaren.
          </note>
          <note>
            I vårt land är vi väldigt fixerade vid den kronologiska åldern.
            I många fall, för att inte säga i alla, gör det mera skada än
            nytta. För cirka tio år sedan var ung arbetskraft inte längre
            attraktiv vid anställningar.
          </note>
          <note>
            Det var något nytt i modern arbetsmarknadshistoria.
          </note>
          <note>
            Många talade om hinder, och alla minns väl den omtalade proppen
            Orvar, det vill säga 40-talisterna som proppade till arbetsmarknaden.
            Nu kan man säga att det har vänt 180 grader. Nu är proppen Orvar
            attraktiv. Nu gäller det att få de äldre och erfarna att stanna
            längre i arbetet. Attityder arbetar långsamt, men verklighetens
            krav gör att man snabbt kan ändra inställning.
          </note>
          <note>
            Fru talman! Den grupp som jag vill tala om är 60-
          </note>
          <note>
            plussare, som jag själv. Pensionär är för mig ingen titel utan
            ett ekonomiskt system som ger trygghet på äldre dagar. Alltså
            är vi som närmar oss pensionsåldern eller är pensionärer ingen
            homogen grupp, utan vi är i allra högsta grad enskilda individer
            med både olika intressen och erfarenhet. Man blir så att säga
            mer unik med åren.
          </note>
          <note>
            Jag skulle vilja peka på några möjligheter till attitydförändringar.
          </note>
          <note>
            Sluta kategorisera människor efter ålder. Här har bland annat
            massmedier en stor roll. Vi är inte produktiva före och efter
            en viss åldersgräns. Som jag ser det finns det inget bäst-före-datum.
          </note>
          <note>
            Det är också en jämställdhetsfråga, för vi har en starkt segregerad
            arbetsmarknad. Status för välfärdsarbetande kvinnor måste höjas
            genom rättvis lön, som bildar förebilder för kommande generationer.
          </note>
          <note>
            I stället för att se 55-plussare och 60-plussare som kommande
            problem i försörjningshänseende måste vi snarast få en positiv
            bild av dessa kunniga aktiva människor. Vi måste mycket mer lyfta
            fram frivilligheten till ett fortsatt verksamt liv.
          </note>
          <note>
            Vi vet genom många utredningar vilka insatser som krävs i framtiden
            i arbetslivet, främst inom välfärdsområdet, service, vård och
            omsorg. Fler människor behövs i arbete för att kunna möta de krav
            som ställs. Det är viktiga frågor, men det känns mest som problem,
            särskilt för kvinnor i vårdsektorn som ser fram emot sin ledighet,
            som är lika med frihet för dem. De kan se höjd pensionsålder som
            ett dubbelt hot: först ett längre arbetsliv och sedan kanske vårdbrist
            på äldre dagar. Det finns också många som har mycket kraft kvar
            och som vill ägna sig åt någonting som känns meningsfullt, inte
            bara inom privatliv och förströelseaktiviteter. Det är här flexibiliteten
            och frivilligheten kommer in.
          </note>
          <note>
            Lyft fram all den erfarenhet och kunskap som finns bland 55-
            och 60-plussare.
          </note>
          <note>
            Fru talman! Tänk om vi fick välja fritt utan att tänka på försörjningen.
            Jag kan jobba politiskt, jag kan utbilda mig vidare, jag kan ta
            ett nytt jobb som stimulerar, vara till stöd och förebild för
            yngre personer.
          </note>
          <note>
            Tänk att få jobba på egna villkor vad gäller både arbetssätt,
            tempo och egen vald tid.
          </note>
          <note>
            Tänk att kunna få se fram emot en stimulerande framtid även som
            60-plussare.
          </note>
          <note>
            Vad samhället kan göra är att lyfta bort praktiska hinder. Mitt
            drömscenario är en flexibel framtid efter egna val, för alla åldrar.
          </note>
          <note>
            Tack, fru talman! Det här var en pigg 60-plussare som jungfrutalade.
          </note>
          <note type="speaker">
            Anf. 188 BO KÖNBERG (fp):
          </note>
          <note>
            Fru talman! En socialliberal välfärdspolitik bygger på en god
            sjukvård och äldreomsorg, på goda socialförsäkringar och i dagens
            läge måste man säga på en förändring av den fantastiskt tråkiga
            utvecklingen av sjukskrivningarna.
          </note>
          <note>
            Inom sjukvården står vår sjukvårdspolitik för en gemensam finansiering,
            men utrustad med valfrihet och konkurrens. Vad gäller konkreta
            åtgärder har vi förespråkat vårdgaranti för att se till att köerna
            blir så korta som möjligt, möjligheter för en finansiell samordning
            mellan försäkringskassorna och vården, möjligheter för direkt
            kontakt och kontinuitet inom primärvården med husläkare och distriktssköterskor
            och en omsorgsgaranti i äldreomsorgen.
          </note>
          <note>
            Vad gäller socialförsäkringarna har vi bidragit till den reformering
            av pensionssystemet som ägt rum i vårt land och som många andra
            länder i dag är mycket intresserade av och ibland lite ledsna
            för att själva inte ha genomfört.
          </note>
          <note>
            Vi har förespråkat en stor socialförsäkringsreform med liknande
            värderingar i botten som de som har gällt för den stora pensionsreformen.
            Vi har pläderat för det nu i fyra fem år, utan att få något gehör
            från framför allt Socialdemokraternas sida, utom en del allmänna
            välvilliga ord.
          </note>
          <note>
            Vad gäller sjukskrivningarna har vi nu i början på sommaren lyckats
            tvinga fram en extra debatt här i kammaren, och vi har förstås
            i samband med motionsskrivande framfört våra förslag till åtgärder,
            som ju handlar om ett helt batteri av åtgärder för att förebygga,
            för att försöka förhindra sjukskrivningar och för att förstås
            bota dem som drabbas.
          </note>
          <note>
            Det finns nu möjligheter att jämföra innehållet, utöver programskrifter
            och sådant från några partiers sida, i en socialliberal välfärdspolitik
            under tre år i början av 90-talet och i välfärdspolitiken under
            de åtta år som Socialdemokraterna nu suttit vid makten.
          </note>
          <note>
            På några av dessa områden är det mycket enkelt att sammanfatta
            skillnaderna. Under de tre åren med socialliberal välfärdspolitik
            blev sjukvårdsköerna kortare, de försvann nästan. Under de åtta
            socialdemokratiska åren har de blivit längre. Antalet husläkare
            ökade under dessa tre år med 50 % för att sedan stagnera under
            de kommande åtta åren.
          </note>
          <note>
            Under den socialliberala perioden sattes försöksverksamhet och
            dylikt i gång med finansiell samordning. Under Socialdemokraternas
            tid har de stoppats i byrålådan. Trots politiska överenskommelser
            hösten
          </note>
          <note>
            2001 om att presentera förslag som skulle träda i kraft den 1
            januari i år fick vi så sent som för några minuter sedan beskedet
            att man från Socialdemokraterna inte vet när man ska komma med
            detta förslag.
          </note>
          <note>
            Under de tre åren med socialliberal välfärdspolitik minskade
            antalet sjukskrivningar. Under åtta år med socialdemokratisk politik
            har antalet i det närmaste exploderat, framför allt från 1997.
          </note>
          <note>
            En stor del av den socialdemokratiska välfärdspolitiken kännetecknas
            av reträtter, och det är bra eftersom man har intagit sådana ståndpunkter
            att det har varit mycket önskvärt med reträtter. Ett sådant område
            gäller husläkarna. De bekämpades under många år, och nu lanseras
            de under ett annat namn - familjeläkare - i regeringens nationella
            handlingsplan. På den punkten uppfattar jag det som att socialministern
            genuint har övertygats om att det är en bra idé med en fast läkarkontakt
            och en fast sköterskekontakt.
          </note>
          <note>
            När det gäller frågan om finansiell samordning har det åtminstone
            på ytan blivit en annan inställning än den som har rått ett antal
            år under Socialdemokraterna. Nu talas det gång på gång om att
            en sådan ska komma till stånd. Den skulle komma på försommaren.
            Lite senare sades det att den skulle komma under valrörelsen.
            Under valrörelsen sades det att den skulle komma i budgetpropositionen.
            I dag har det sagts att den ska komma någon gång senare. Men det
            finns en förändring på den punkten åtminstone på ytan.
          </note>
          <note>
            I våras genomfördes en förändring när det gäller vårdgarantin.
            Efter att ha talat illa om den i ett antal år bestämde man sig
            helt plötsligt för att säga sig vilja genomföra det hela. Men
            när man talar om vårdgaranti är det inte längre en fråga om att
            en sådan ska komma ganska snart, utan enligt socialministern är
            det aktuellt inom fyra år och helst inom två år.
          </note>
          <note>
            Det sker en viss aktivitet åtminstone på ytan för att komma till
            rätta med sjukskrivningarna. Det finns seriösa texter i årets
            budgetproposition - detta efter i praktiken fem år utan åtgärder.
          </note>
          <note>
            Till sist: Efter dagens debatt verkar etableringsfrihet för husläkare
            och disktriktssköterskor har blivit en tankegång som socialministern
            nu vill pröva.
          </note>
          <note>
            Fru talman! Socialdemokraterna släpas in i framtiden när det
            gäller välfärdspolitiken. Det hade förstås varit oerhört mycket
            bättre för svenska folket om vi hade fått en ny regering.
          </note>
          <note>
            Anf. 189 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Bo Könberg var den första som pratade om pensioner.
            Då kunde jag inte låta bli att begära ordet.
          </note>
          <note>
            Apropå reträtter vill jag fråga: Hur står det till med det IT-system
            som försäkringskassorna så grymt har varit tvungna att betala
            för utan att de har fått den minsta hjälp av det? Det sägs att
            ärendehanteringssystemet är i full gång, men det är ingen hjälp,
            bara ett annat sätt att hantera dokument. Det var min första fråga.
          </note>
          <note type="speaker">
            Anf. 190 BO KÖNBERG (fp) replik:
          </note>
          <note>
            Fru talman! Kerstin-Maria Stalin och jag har lite olika uppfattningar
            om hur pensionssystemet ska se ut. Det har vi diskuterat flera
            gånger i kammaren, och vi kommer säkert att återkomma till pensionerna.
          </note>
          <note>
            Jag känner mig i någon mån litet smickrad av att
          </note>
          <note>
            Kerstin-Maria Stalin frågar mig hur IT-systemet fungerar ute
            på försäkringskassorna, eftersom det är några år sedan väljarna
            valde andra att sköta om detta. Trots allt får jag bolla den frågan
            vidare till den sittande regeringen. Kerstin-Maria Stalin kan
            gärna ställa en enkel fråga eller interpellation för att reda
            ut hur IT-systemet fungerar. Jag följer inte den frågan dagligen
            så att säga.
          </note>
          <note>
            Anf. 191 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag ställde frågan till den första som pratade om
            pensionssystemet. Jag trodde att Bo Könberg kanske hade någon
            idé om det.
          </note>
          <note>
            Men då vill jag fråga en annan sak. Hur står det till med den
            automatiska balanseringen och hur resonerar Bo Könberg kring den
            i dag?
          </note>
          <note type="speaker">
            Anf. 192 BO KÖNBERG (fp) replik:
          </note>
          <note>
            Fru talman! Det är lite lättare för mig att svara på den frågan.
          </note>
          <note>
            Den så kallade automatiska balanseringen kallas också ibland
            för bromsen och gasen. Den är en i det närmaste unik del i det
            svenska pensionssystemet som tillkom i slutet av 90-talet. Det
            är det enda offentliga system i världen där man försöker få till
            stånd något slags bokslut som ska presenteras en gång om året.
            Det första av dessa bokslut presenterades dagarna före midsommarhelgen.
            Det visade att resultatet var något bättre än det som jag och
            andra anhängare av reformen hade förutskickat. Med sannolika antaganden
            pekar allting på att den så kallade bromsen inte behöver tillämpas
            någon gång under framtiden, men det vågar man väl inte utlova
            när det gäller så långa perioder, 60-70 år.
          </note>
          <note>
            Jag måste säga att jag som anhängare av systemet var angenämt
            överraskad över att se den automatiska balanseringen. Men det
            kommer ett nytt bokslut nästa vår och följande vårar. Det kommer
            att bidra till att det svenska pensionssystemet blir ett av de
            mest genomlysta i världen.
          </note>
          <note>
            Miljöfrågor
          </note>
          <note type="speaker">
            Anf. 193 SVERKER THORÉN (fp):
          </note>
          <note>
            Fru talman! Naturhänsyn, utvecklingsoptimism och internationalism
            är grundläggande för Folkpartiets miljöpolitik. Vi liberaler har
            en i grunden optimistisk syn på framtiden och en tilltro till
            varje generations förmåga att finna lösningar på sin tids problem.
            Vi har också en positiv, teknikvänlig syn på verkligheten. Kopplingen
            mellan ekologiskt, ekonomiskt och socialt ansvarstagande anser
            vi vara en nödvändig utgångspunkt för miljöarbetet. En liberal
            miljöpolitik tar också sin utgångspunkt i det personliga engagemanget.
            Upplysta och medvetna konsumenter kan styra producenterna i miljövänlig
            riktning. Konsumentmakt är därför en viktig del i miljöarbetet.
          </note>
          <note>
            Människan har i årtusenden starkt påverkat den miljö hon lever
            i. Dagens samhälle påverkar dock miljön i mycket större utsträckning
            än tidigare. Hotet om ekologiska katastrofer ökar vårt ansvar.
            Dagsaktuella exempel är den akuta miljösituationen i Östersjön
            och Västerhavet där torsken är hotad och otillräcklig övervakning,
            otillräckliga sanktionssystem och otydlig rättspraxis fortfarande
            gör oljeutsläpp till ett reellt hot.
          </note>
          <note>
            De åtgärder som Folkpartiet föreslagit för Östersjön vad gäller
            fisket är tydlig märkning av fisk som fångats med hållbara metoder,
            sänkning av fiskekvoterna till forskarnas rekommendationer, ett
            kraftigt begränsat foderfiske, förbud mot fångstmetoder som innebär
            stora bifångster, inrättande av marina reservat, skärpt kontroll
            av fiskekvoter och fångstmetoder och en snabb och genomgripande
            reform av EU:s gemensamma fiskepolitik. Alltså: konsumentmakt,
            naturhänsyn, utvecklingsoptimism och internationalism i praktiken.
          </note>
          <note>
            Det är inte det traditionella kustfisket som hotar eller till
            och med utplånat fiskebestånden. Problemet är det storskaliga,
            industriella fisket. Vi måste lägga stor kraft på att få till
            stånd internationell samverkan, men vi kan och måste också agera
            nationellt.
          </note>
          <note>
            Vad gäller torskfisket i Östersjön är ett stopp öster om Bornholm
            nödvändigt. Därutöver förordar vi en minskning med en tredjedel
            av den tilldelade svenska kvoten. Stor kraft måste läggas på att
            nå snabba internationella överenskommelser.
          </note>
          <note>
            För Västerhavet är situationen så akut att ett tillfälligt stopp
            för riktat torskfiske bör införas. Vi vill att selektiva fångstmetoder
            snarast införs genom förbättrade redskap så att bifångster minimeras.
          </note>
          <note>
            Vid sidan av utfiskningen, övergödningen och spridningen av miljögifter
            utgör risken för oljeutsläpp det största hotet mot miljön och
            den biologiska mångfalden i Östersjön. Detta hot ökar ständigt
            mot bakgrund av den kraftigt ökande trafiken och den bristande
            säkerheten hos minst 40 % av fartygen på Östersjön. Utsläppen
            i och kring Östersjön kräver gemensamma lösningar på framför allt
            EU-nivå men även agerande på nationell nivå.
          </note>
          <note>
            Därför kräver Folkpartiet sedan länge ett system med miljölotsar
            för övervakning och kontroll av lastfartyg som trafikerar Östersjön,
            skärpta straff och ansvarsregler oberoende av uppsåt, att Östersjön
            klassas som ett särskilt känsligt område och att de marina reservat
            som redan beslutats verkligen iordningsställs och att nya inrättas
            så att Östersjöns alla huvudbiotoper täcks.
          </note>
          <note>
            Herr talman! Hållbar utveckling är och har varit nyckelord i
            miljösammanhang länge nu. Vi har hört orden uttalas ofta och inte
            sällan med känsla och engagemang. Men var står vi egentligen i
            dag, 30 år efter Stockholmskonferensen, 10 år efter Riomötet och
            med FN-konferensen i Johannesburg just avslutad? Framtidens ödesfrågor
            måste hanteras med nya strategier. En lärdom av de bleka resultaten
            från Johannesburg hösten 2002 är att vi inte kan använda gamla
            tiders organisation, regelverk och styrmedel för att hantera den
            mycket genomgripande utveckling som krävs. Det gäller också i
            hög grad Sverige. Hållbar utveckling nås inte genom att ordet
            hållbarhet likt ett mantra upprepas av regeringsföreträdare vid
            högtidliga tillfällen.
          </note>
          <note>
            Vi försöker i dag föra in ett hållbart perspektiv i myndigheter
            och organisationer som skapats i en helt annan tid och med helt
            andra utgångslägen. Det går inte att klara 2000-talets utmaningar
            med en struktur som utvecklats under efterkrigstiden och präglats
            av
          </note>
          <note>
            1970- och 1980-talens frågeställningar. Vi ser att samhället
            inte klarar att stimulera en hållbar utveckling med gamla koncept
            och organisatoriska modeller.
          </note>
          <note>
            Politiken har inte lyckats överbrygga
          </note>
          <note>
            "vallgravarna" mellan de olika sfärerna i samhället, något som
            är helt nödvändigt om vi ska få en samlad utvecklingskraft. Politiken
            och de offentliga institutionerna arbetar med sina agendor. Näringslivet
            har sina. Alla har dessutom olika tidsskalor; politiken fyraåriga
            mandatperioder, näringslivet kvartalsrapporter, medborgarna sin
            egen livscykel. Det finns få överlappande och gemensamma strategier.
            Därför kommer mycket kraft att ägnas åt att få andra att acceptera
            de egna förslagen eller att motivera varför den egna sfären inte
            kan acceptera vissa förslag.
          </note>
          <note>
            Vi vill ta initiativ till en djupgående analys av vilka organisatoriska,
            legala och ekonomiska förändringar som behövs för att samhället
            bättre ska kunna hantera hållbar utveckling. I detta arbete bör
            särskilt behoven av tvärdisciplinärt arbete över olika områdes-
            eller sektorsgränser beaktas. Analysen bör lämna förslag på vilka
            organisatoriska förändringar i vid mening som bör genomföras för
            att skapa ett modernt, effektivt och rationellt fungerande hållbart
          </note>
          <note>
            Sverige. Det är nu dags att lämna den gamla lapptäckesmetodiken!
          </note>
          <note>
            Folkpartiet liberalerna föreslår därför att en hållbarhetskommission
            tillsätts med uppgift att se över vilka effektiviseringar och
            moderniseringar av samhällets regelverk, styrmedel och upplysningsverksamhet
            som behöver göras, inte minst för att undvika att samhället motverkar
            goda initiativ från individer och företag. I dag finns fortfarande
            mycket av kontraproduktiva inslag, till exempel vad gäller styrmedel.
            Det klassiska exemplet med fastighetstaxeringen och treglasfönstret
            hör hemma här.
          </note>
          <note>
            Herr talman! Det är viktigt att en bred demokratisk process stimuleras.
            För att miljöpolitiken ska vara genomförbar måste den ha folklig
            acceptans, finna och åtgärda systemfel och diskutera i mycket
            långsiktiga perspektiv. Ska vi nå en hållbar utveckling måste
            miljöpolitiska slagord och opportunistisk symbolpolitik överges.
          </note>
          <note type="speaker">
            Anf. 194 SVEN GUNNAR PERSSON (kd):
          </note>
          <note>
            Herr talman! Ärade ledamöter, miljöministern!
          </note>
          <note>
            Det är med stor respekt för riksdagsuppdraget och för den kunskap
            och erfarenhet som ni besitter som jag nu med darriga ben debuterar
            i kammarens talarstol.
          </note>
          <note>
            Men framför allt är det ämnets karaktär som gör mig ödmjuk. Vår
            miljö - luften vi andas, vattnet som ger liv och släcker törst,
            maten som föder oss, mångfalden av liv och växtlighet - och en
            långsiktigt hållbar utveckling är ödesfrågor för oss och för kommande
            generationer.
          </note>
          <note>
            Herr talman! Medvetenheten och kunskapen om hur vi människor
            påverkar miljön ökar, även om detta tyvärr inte alltid leder till
            praktisk handling och politiska beslut. De miljökvalitetsmål som
            riksdagen antagit är goda exempel på denna ökande medvetenhet.
            Vi ska till nästa generation lämna över ett samhälle där de stora
            miljöproblemen är lösta. Detta mål kan i sig bidra till entusiasm
            och motivation i överlevnadsarbetet.
          </note>
          <note>
            Generationsmålet stämmer väl överens med begreppet förvaltarskap,
            som är en bärande del av den kristdemokratiska politiska ideologin.
            Det handlar om att vi har tillgångar till låns. Vi ärver inte
            främst jorden av våra föräldrar, utan vi lånar den av våra barn
            och barnbarn. Det handlar om att sköta vår livsmiljö på ett sådant
            sätt att vi med gott samvete kan överlämna den till kommande generationer.
            Bevara, bruka och utveckla är nyckelord som står i direkt kontrast
            till begreppet förbruka.
          </note>
          <note>
            Herr talman! Vi kristdemokrater har under den nyligen avhållna
            motionstiden presenterat en rad förslag som präglas av förvaltarskap
            och ansvarstagande för vår miljö:
          </note>
          <note>
            · En grön skatteväxling med 3 miljarder kronor som innefattar
            sänkt skatt genom en generell höjning av grundavdraget med 1 500
            kr och höjd skatt på el med 0,5 öre per kilowattimme.
          </note>
          <note>
            · Skattebefrielse för biodrivmedel.
          </note>
          <note>
            · Ökad forskning när det gäller utveckling av långsiktigt hållbara
            energisystem, inte minst bränsleceller och artificiell fotosyntes.
          </note>
          <note>
            · Ökat stöd till klimatinvesteringar i kommunerna.
          </note>
          <note>
            · Höjd skrotningspremie.
          </note>
          <note>
            · Inrättande av marina naturreservat och ett ökat skydd för Östersjön.
          </note>
          <note>
            · Införande av grushållningsplaner.
          </note>
          <note>
            · Ökade kalkningsinsatser.
          </note>
          <note>
            · Förbud mot bromerade flamskyddsmedel.
          </note>
          <note>
            · Ökade inslag av miljöhänsyn i offentlig upphandling.
          </note>
          <note>
            Detta är områden där vi vill gå snabbare fram än vad regeringen
            orkar med.
          </note>
          <note>
            Herr talman! I det här sammanhanget vill jag ställa två frågor
            till miljöministern: Varför är inte regeringen beredd att satsa
            på fler pilotanläggningar för biobränslen? Varför sänker man inte
            skatten ytterligare på dessa bränslen så att de får en verklig
            chans att få fäste på marknaden?
          </note>
          <note>
            Herr talman! Frågan om hur utsläppen av så kallade växthusgaser
            ska kunna minskas sysselsätter en stor mängd experter, diplomater
            och förhandlare från jordens alla hörn. På den globala arenan
            hålls konferenser och uppföljningsmöten i en inte ringa omfattning.
            Såväl inom EU som nationellt, regionalt och lokalt görs engagerade
            insatser för att begränsa klimatpåverkan. Riksdagen har fattat
            beslut om ett långsiktigt mål för utsläpp av växthusgaser som
            innebär att utsläppen ska minskas med närmare 50 % jämfört med
            dagens utsläpp. Regeringens eget miljömålsråd säger: "Med nuvarande
            utveckling och med hittills beslutade åtgärdsstrategier nås inte
            detta mål."
          </note>
          <note>
            Frågan kan inte begränsas till att vara nationell.
          </note>
          <note>
            Utsläpp i ett land påverkar också andra och vår gemensamma livsmiljö.
            Trots detta tänker regeringen tillsammans med energiöverenskommelsens
            hjälpryttare medverka till att utsläppen av växthusgaser ökar
            genom att avveckla Barsebäck 2 å det snaraste.
          </note>
          <note>
            De konsultfirmor som på regeringens uppdrag lämnat underlag för
            prövning av stängningen av Barsebäck 2 säger samstämmigt att som
            en konsekvens av stängningen kommer koldioxidutsläppen att öka
            med mellan 2,8 och 3,6 miljoner ton. Dessa utsläpp kommer främst
            att ske i Danmark.
          </note>
          <note>
            Till sist vill jag därför, herr talman, ställa ytterligare en
            fråga till miljöministern: Är det förenligt med god etik och en
            ansvarig klimatpolitik att "exportera"
          </note>
          <note>
            negativ miljöpåverkan i form av ökade utsläpp av växthusgaser
            till vårt grannland?
          </note>
          <note type="speaker">
            Anf. 195 ROGER KARLSSON (c):
          </note>
          <note>
            Herr talman! Ledamöter, miljöministern! För mig var miljöfrågorna
            avgörande för att jag tog politisk ställning i slutet av 80-talet
            och blev medlem i Centerpartiets ungdomsförbund. Därför känns
            det naturligt och också lite högtidligt att tala om miljöfrågor
            och miljödriven utveckling så här i mitt jungfrutal från riksdagens
            talarstol. Då, i slutet på 80-talet, var miljöfrågorna i fokus
            och stod högt i kurs. 1998 hörde miljöfrågorna till de viktigaste
            valfrågorna. I det val som vi precis avklarat stod inte miljöfrågorna
            i fokus och högt i kurs. De fanns inte med bland de sju viktigaste
            valfrågorna.
          </note>
          <note>
            Frågan är vad som har hänt. Bryr inte människor sig om miljöfrågor
            på samma sätt som tidigare? Tyvärr måste jag nog erkänna att miljöengagemanget
            inte längre är lika starkt. Jag tror att det helt enkelt har brutits
            ned av en regeringspolitik som inte riktigt har lyckats kanalisera
            människors engagemang.
          </note>
          <note>
            För mig bygger miljöpolitik på ett underifrånperspektiv. Det
            handlar om att stimulera och engagera människors och företags
            miljöintresse och miljöriktiga beslut. En sådan politik underbyggs
            av forskning, information, möjlighet att påverka, olika former
            av styrmedel samt ett engagerat ledarskap från politiker.
          </note>
          <note>
            Den miljöpolitik som bedrivs av den socialdemokratiska regeringen
            med benäget bistånd av Miljöpartiet bygger på ett uppifrånperspektiv.
            Initiativen om vad som ska göras på miljöområdet kommer hela tiden
            uppifrån. De statliga anslagen till lokala investeringsprogram
            i kommuner är ett bra exempel på detta uppifrånperspektiv i miljöarbetet.
          </note>
          <note>
            Ska man lite elakt sammanfatta regeringens miljöpolitik kan man
            säga att regeringen har satsat stora resurser, både tid och pengar,
            på projekt och jippon.
          </note>
          <note>
            Samtidigt har man slarvat med det vardagliga, lite oglamorösa
            men ack så viktiga underbyggandet av miljöpolitiken. Låt mig ge
            några exempel.
          </note>
          <note>
            Det slarvas med forskning och utveckling på miljöområdet. Regeringen
            föreslår i årets budget en kraftig nedskärning av anslagen till
            miljöförbättrande åtgärder inom jordbruket, bland annat vad gäller
            medel till försök och utveckling av ekologiskt lantbruk. Resultatet
            blir att arbetet med försöksverksamhet och metodutveckling för
            ekologiskt lantbruk kommer att minska kraftigt.
          </note>
          <note>
            Låt mig ge ett annat exempel. Regeringen har under en femårsperiod
            satsat hundratals miljoner på ett forskningsprojekt tillsammans
            med svenska fordonstillverkare. Pengarna till projektet har man
            tagit från den reguljära energiforskningen vid universitet och
            högskolor.
          </note>
          <note>
            Företagens miljöengagemang stöds inte. Miljöengagemanget i svenska
            företag är stort. Som ett mått på det kan man se att det är drygt
            2 000 företag i
          </note>
          <note>
            Sverige som har certifierade miljöledningssystem.
          </note>
          <note>
            Detta miljöarbete understöds inte som man skulle kunna göra genom
            att ge Miljöstyrningsrådet de
          </note>
          <note>
            3 miljoner som man har lovat. Miljöstyrningsrådet ägs av Miljödepartementet,
            Svenskt Näringsliv och
          </note>
          <note>
            Svenska Kommunförbundet tillsammans. Det utgör en mycket bra
            plattform för ett konstruktivt och förtroendefullt samarbete inom
            områden som miljöledning, miljöanpassad produktutveckling, miljövarudeklarationer
            och integrerad produktpolitik. Jag har svårt att förstå varför
            inte regeringen kan hitta
          </note>
          <note>
            3 miljoner för att stödja detta samarbete.
          </note>
          <note>
            Frågan är egentligen vad som är regeringens bevekelsegrund för
            att över huvud taget jobba med miljöfrågor. Jag tror att regeringens
            drivkraft är en vilja att styra utvecklingen. För mig och Centerpartiet
            är drivkraften att stimulera en miljödriven utveckling.
          </note>
          <note>
            Det är två helt skilda perspektiv.
          </note>
          <note>
            Projektet med investeringsprogram i kommuner är ett bra exempel.
            Möjligheten att fatta beslut, tala om hur det ska bli, skicka
            ut pressmeddelande och sedan åka och klippa ett band vid invigningen
            är precis vad det handlar om. Detta har man satsat mångmiljardbelopp
            på.
          </note>
          <note>
            Samtidigt drog regeringen åt sig öronen när det fanns möjlighet
            att stimulera introduktionen av biodrivmedel. När det kom många
            ansökningar om pilotprojekt tyckte man att skattebortfallet blev
            för stort.
          </note>
          <note>
            Det handlade om miljardbelopp årligen. Nu har vi bara ett projekt,
            nämligen fabriken i Norrköping.
          </note>
          <note>
            Ännu har vi inte sett någon egentlig strategi för skattebefrielse
            av biodrivmedel.
          </note>
          <note>
            Herr talman! Gott miljöarbete kräver gott ledarskap. Gott ledarskap
            är att kunna understödja och glädjas åt företagens arbete med
            miljöfrågor utan att för den skull själv hela tiden vilja ha credit
            för framgången.
          </note>
          <note>
            För mig är det underifrån kommande initiativet och engagemanget
            själva symbolen för framgång och utveckling. Mitt mål är att miljöfrågor
            och sociala frågor ska komma in i styrelserummen som naturliga
            delar av affärsstrategin. Då är politikens uppgift att understödja
            och stimulera företagens miljöarbete, inte att försöka styra det.
            För att bli framgångsrik i miljöarbetet krävs det helt enkelt
            ett nytt perspektiv, ett underifrånperspektiv.
          </note>
          <note>
            Anf. 196 Miljöminister LENA SOMMES-
          </note>
          <note>
            TAD (s):
          </note>
          <note>
            Herr talman! Jag har redan fått en del frågor, men jag inleder
            med ett anförande och återkommer gärna till frågorna.
          </note>
          <note>
            Fyra år ligger framför oss i miljöpolitiken, och jag är glad
            att redan höra det engagemang för miljöfrågorna som finns i kammaren.
            Vi ska driva en aktiv, progressiv miljöpolitik under denna mandatperiod
            -
          </note>
          <note>
            nationellt, i vårt närområde, inom EU och på den internationella
            arenan - som vi har gjort även under den förra perioden.
          </note>
          <note>
            Det har hänt en hel del sedan vi sist träffades i riksdagen.
            Framför allt vill jag nämna det stora toppmötet om hållbar utveckling
            i Johannesburg, som vi har haft. Jag tänkte inleda med att tala
            något om detta.
          </note>
          <note>
            I Johannesburg stod de stora ödesfrågorna på dagordningen: fattigdomen,
            miljöförstöringen och den ojämlika fördelningen av makt och resurser
            i världen.
          </note>
          <note>
            Av dryga 6 miljarder människor i världen lever
          </note>
          <note>
            1,2 miljarder i extrem fattigdom. Miljontals barn dör varje år
            av sjukdomar som beror på dålig miljö. Samtidigt har de rika länderna
            utvecklat produktions- och konsumtionsmönster som hotar att fördärva
            världens klimat, ekosystem och naturresurser. Vår väg till välstånd
            kan helt enkelt inte följas av andra. Framtidens industriländer,
            som vi nu ser bygga upp sin industri, måste bygga sin ekonomiska
            utveckling på en annan strategi.
          </note>
          <note>
            Den stora utmaningen i Johannesburg var att forma en global handlingsplan
            som kunde förena nord och syd. Målet var en strategi för att bekämpa
            fattigdomen, bejaka utveckling i utvecklingsländerna samtidigt
            som vi tillsammans måste vidta åtgärder som förhindrar att det
            ökade välståndet skapar ytterligare miljöproblem.
          </note>
          <note>
            Vi hade stora förväntningar på Johannesburg, men också stora
            farhågor om att det skulle bli svårt, och det blev mycket svårt
            att driva igenom en progressiv agenda. Ändå lyckades vi i Johannesburg
            genomdriva flera viktiga beslut som kommer att få stor betydelse
            för oss framöver, både internationellt och nationellt.
          </note>
          <note>
            Mot den bakgrunden måste man ändå betrakta världstoppmötet som
            en framgång, menar jag.
          </note>
          <note>
            Det viktiga budskapet från Johannesburg är att världssamfundet
            ska verka för en hållbar globalisering. Miljöregler och handelsregler
            ska stödja varandra. Initiativ ska tas för att genom mellanstatliga
            överenskommelser reglera företagens ansvar för hållbar utveckling.
            Subventioner som skadar miljön ska fasas ut. Hållbar utveckling
            blir en överordnad princip för
          </note>
          <note>
            FN:s arbete. Vi har ett gemensamt ansvar för att värna de gemensamma
            resurser och nyttigheter som bildar basen i världsekonomin. Det
            är hälsan, det är kunskapen, den biologiska mångfalden och en
            giftfri miljö.
          </note>
          <note>
            Sverige har spelat en viktig roll i Johannesburgsprocessen. Vårt
            huvudmål var att få till stånd en handlingsplan med tydliga, tidsbundna
            mål. Vi har också arbetat hårt för att säkra att frågor om jämställdhet
            och kvinnors villkor ska få tillräcklig uppmärksamhet. Hållbarhetsfrågor
            är i högsta grad kvinnofrågor.
          </note>
          <note>
            Hur ska vi då gå vidare? Jag menar, liksom säkert många här i
            kammaren, att det viktigaste vi har att göra efter Johannesburg
            är att utveckla den nationella miljöpolitiken. En progressiv miljöpolitik
            på hemmaplan är nyckeln till framgång också när det gäller kampen
            för internationell rättvisa och en god global miljö.
          </note>
          <note>
            En omställning till hållbar produktion och konsumtion i i-länderna
            är en förutsättning för att övriga världen ska kunna industrialiseras.
            Vi måste skapa ett rimligt miljöutrymme också åt våra efterföljare.
            De rikaste 15 procenten av världens befolkning står i dag för
            56 % av världens totala konsumtion. Det är inte hållbart.
          </note>
          <note>
            Vi ligger långt framme i Sverige. Många tittar på oss. Vi har
            ett stort ansvar för att visa att detta är möjligt.
          </note>
          <note>
            En omläggning av i-ländernas produktions- och konsumtionsmönster
            är nödvändig också för att skapa förtroende mellan nord och syd.
            Vi måste visa att vi menar allvar. Om vi med våra stora ekonomiska
            resurser inte tar vårt ansvar för att bryta sambandet mellan ekonomisk
            tillväxt och miljöförstöring, hur kan vi begära att fattiga eller
            nyligen industrialiserade länder ska ge miljöfrågorna högsta prioritet?
          </note>
          <note>
            Jag vill i dag kort peka på tre mål från handlingsplanen i Johannesburg
            som är av särskilt intresse för den svenska miljöpolitiska agendan.
          </note>
          <note>
            Det första handlar om hållbara produktions- och konsumtionsmönster.
            Sverige var en av initiativtagarna till beslutet att genomföra
            en internationell programsatsning för hållbara produktions- och
            konsumtionsmönster, för att samarbeta, särskilt i-länder emellan,
            om hur detta arbete ska bedrivas. Programmet handlar om investeringar
            i ren och resurseffektiv teknik, om hur varor ska prissättas för
            att återspegla deras miljöpåverkan, hur vi ska arbeta med offentlig
            upphandling och så vidare, liksom hur vi ska kunna följa upp och
            mäta framstegen. Det handlar helt enkelt om hur vi tillsammans
            ska klara omställningen till en resurseffektiv och miljövänlig
            ekonomi.
          </note>
          <note>
            Vi tar nationellt flera initiativ för att främja denna omställning
            och följa upp detta program.
          </note>
          <note>
            Regeringen avser att bygga upp ett nationellt centrum för miljöteknik
            och miljöteknikexport. För att stimulera klimatvänliga investeringar
            i landets kommuner sjösätter vi nu ett omfattande klimatinvesteringsprogram
            som omfattar 900 miljoner kronor under tre år. I regeringens uppgörelse
            med Vänsterpartiet och Miljöpartiet säger vi också att klimatinvesteringsprogrammet
            ska utökas under mandatperioden.
          </note>
          <note>
            Vi lägger till våren fram en kretsloppsproposition som kommer
            att behandla avfallspolitik, producentansvar och den integrerade
            produktpolitiken.
          </note>
          <note>
            Långsiktigt kommer vi att arbeta vidare med de stora frågorna
            om hur infrastruktur och skattesystem ska byggas upp för att främja
            en långsiktigt hållbar utveckling. Och här kommer vi att bygga
            vidare på den uppgörelse som nu finns mellan regeringen och våra
            samarbetspartier.
          </note>
          <note>
            En annan viktig fråga från Johannesburg handlar om den globala
            kemikaliestrategin och ett globalt kemikaliemål. Sverige har länge
            drivit kemikaliefrågorna, både inom EU och globalt. Grunden är
            den stränga svenska kemikaliestrategin som har målet att vi ska
            sluta att använda de farligaste kemikalierna, de som är långlivade
            och lagras i människokroppen.
          </note>
          <note>
            Det var en stor framgång för Sverige och för EU
          </note>
          <note>
            att vi i Johannesburg kunde ta beslut om att fasa ut de farligaste
            kemikalierna till 2020, att vi då ska ha bort kemikalier som skadar
            miljö och hälsa. En global kemikaliestrategi ska nu finnas på
            plats år 2005.
          </note>
          <note>
            Min ambition är att Sverige ska fortsätta att vara pådrivande
            i arbetet för en giftfri miljö.
          </note>
          <note>
            Just nu arbetar vi särskilt med frågan om bromerade flamskyddsmedel.
            Vi arbetar också med kvicksilverfrågorna.
          </note>
          <note>
            Det är regeringens ambition att snarast möjligt i avvaktan på
            ett förbud på EU-nivå införa ett nationellt förbud mot användningen
            av bromerade flamskyddsmedel i varor och produkter.
          </note>
          <note>
            När det gäller kvicksilver arbetar vi aktivt för en skärpning
            av EU:s politik på området. Och vi bidrar också aktivt till UNEP:s
            arbete med en global kvicksilverstrategi, alltså inom FN-systemet.
          </note>
          <note>
            Jag kan också berätta att regeringen har fattat beslut om att
            stötta inrättandet av ett särskilt kemikalisekretariat i samarbete
            med bland annat Naturskyddsföreningen och Världsnaturfonden. Vi
            är övertygade om att detta blir en viktig insats för att driva
            på kemikaliearbetet framöver.
          </note>
          <note>
            Jag ska också ta upp frågan om målen om biologisk mångfald och
            vattenresurser. Ett av de övergripande målen efter Johannesburg
            är att kraftigt reducera förlusten av biologisk mångfald. Målet
            i Johannesburg är satt till 2010.
          </note>
          <note>
            Detta är en hjärtefråga för Sverige som vi också har drivit inom
            konventionen för biologisk mångfald och inom EU. Det är naturligtvis
            också en central fråga i vår egen nationella miljöpolitik.
          </note>
          <note>
            Under den kommande mandatperioden kommer vi att lägga särskild
            tonvikt på havsmiljön. Och vi har redan hört ett par talare tala
            om Östersjöns speciella problem.
          </note>
          <note>
            I somras tillsatte regeringen en havsmiljökommission under ledning
            av förre LRF-ordföranden Hans
          </note>
          <note>
            Jonsson. Kommissionen ska arbeta snabbt och ska presentera ett
            åtgärdsprogram för regeringen i juni nästa år. Upprinnelsen till
            detta är Miljömålsrådets slutsatser om att vi måste arbeta hårdare
            för att nå målet hav i balans.
          </note>
          <note>
            Parallellt inleds arbetet med en marin strategi för
          </note>
          <note>
            EU, som riksdagen också snart kommer att få ta del av. Vi håller
            på att sammanställa en faktapromemoria om detta arbete.
          </note>
          <note>
            En annan fråga som kommer att få hög prioritet under mandatperioden
            handlar om hur vi ska förvalta våra färskvattenresurser. EU:s
            ramdirektiv för vatten är på väg att genomföras i Sverige, och
            det kommer att innebära höjda ambitioner.
          </note>
          <note>
            Till sist ska jag ta upp frågan om fiskbeståndet som också var
            uppe i Johannesburg med beslut om att vi globalt ska återställa
            fiskbestånd som hotas av utrotning allra senast år 2015. Här i
            Sverige vill vi arbeta fortare, och frågan om fiskestopp är ju
            ytterst aktuell just nu. Och här har regeringen också mycket länge
            arbetat med den typ av åtgärder som nämndes i ett av anförandena
            här tidigare, nämligen hur vi ska få ett hållbart fiske med förvaltningsplaner,
            med selektiva fiskeredskap och så vidare för att vi ska kunna
            driva detta på ett bra sätt. Men nu är det alltså ett fiskestopp
            som är aktuellt efter samarbetsförhandlingarna med Miljöpartiet
            och Vänsterpartiet. Det kommer att ske tidigast den 1 mars 2003
            för att möjliggöra en ordentlig beredning av ärendet.
          </note>
          <note>
            Herr talman! Om vi ska lyckas uppnå en rättvis och hållbar global
            utveckling krävs politiskt ledarskap. Vi måste kunna förmedla
            en vision som engagerar och ger hopp. Vi socialdemokrater är beredda
            att anta den utmaningen. Vi menar att visionen om hållbar utveckling
            är ett modernt uttryck för det välfärdspolitiska tänkande som
            sedan decennier har utgjort kärnan i den socialdemokratiska samhällsideologin.
          </note>
          <note>
            Vi socialdemokrater anser att ett framgångsrikt samhällsbyggande
            kräver att marknadsekonomin balanseras av en stark politisk demokrati.
            Offensiva satsningar på miljö, folkhälsa och utbildning ska ses
            som investeringar och inte som en kostnad för folkhushållet. Starka
            sociala rättigheter och en god hushållning med våra naturresurser
            är en förutsättning för ett framgångsrikt näringsliv och en god
            ekonomisk utveckling.
          </note>
          <note>
            Anf. 197 SVEN GUNNAR PERSSON (kd)
          </note>
          <note>
            replik:
          </note>
          <note>
            Herr talman! Jag vill tacka för ett innehållsrikt anförande med
            många internationella utblickar och många viktiga saker som sades.
            Jag ställde ett antal frågor i mitt anförande som jag gärna vill
            ha svar på.
          </note>
          <note>
            Varför är regeringen inte beredd att satsa på fler pilotanläggningar
            för biobränslen? Varför sänker man inte skatten ytterligare på
            dessa bränslen så att de får en verklig chans att få fäste på
            marknaden? Och är det förenligt med god etik och en ansvarig klimatpolitik
            att exportera negativ miljöpåverkan i form av ökade utsläpp av
            växthusgaser till vårt grannland
          </note>
          <note>
            Danmark?
          </note>
          <note>
            Anf. 198 Miljöminister LENA SOMMES-
          </note>
          <note>
            TAD (s) replik:
          </note>
          <note>
            Herr talman! När det gäller pilotanläggningar och skatter på
            dessa biobränslen kan jag säga att vi i Regeringskansliet just
            nu arbetar med dessa frågor. Det kommer att bli en utvidgning
            när det gäller de anläggningar som kommer att omfattas. Vi arbetar
            nu med att vi ska ha en koldioxidskattebefrielse för dessa drivmedel,
            och vi arbetar också för att vi ska kunna ge dem möjlighet att
            vara konkurrenskraftiga på det sätt som jag tror att vi båda önskar.
            Detta arbete bedrivs nu i samarbete med EU som ju sätter gränserna
            för våra insatser i fråga om detta.
          </note>
          <note>
            Anf. 199 SVEN GUNNAR PERSSON (kd)
          </note>
          <note>
            replik:
          </note>
          <note>
            Herr talman! Tack för det svaret. Vi har verkligen ett gemensamt
            intresse av att biobränslena kan fasas in. Det behövs ju ett verkligt
            genombrott för alternativa bränslen om vi ska kunna fasa ut de
            fossila bränslena, vilket är nödvändigt. Men det räcker inte med
            en koldioxidskattesänkning. Vi menar att man också behöver sänka
            energiskatten och kanske ta bort den under en period för att dessa
            bränslen ska få ett verkligt fäste på marknaden och att det kan
            skapas en riktig marknad.
          </note>
          <note>
            Och så var det den lilla frågan om danskarna, hur har vi det
            med dem?
          </note>
          <note>
            Anf. 200 Miljöminister LENA SOMMES-
          </note>
          <note>
            TAD (s) replik:
          </note>
          <note>
            Herr talman! Utgångspunkten för oss på sikt är att det är koldioxidskattebefrielse
            som gäller. Men jag är enig med Sven Gunnar Persson om att vi
            kan behöva övergångsbestämmelser för att göra dessa biodrivmedlen
            konkurrenskraftiga. Vi får återkomma när vi ser vilken lösning
            som vi får på detta.
          </note>
          <note>
            När det gäller kärnkraften har vi uttryckligen sagt att syftet
            inte är att vi ska föra över någonting på någon annan utan att
            vi ska ha en egen energiförsörjning i Sverige. Det är en av de
            förutsättningar som vi har för stängningen av Barsebäck.
          </note>
          <note type="speaker">
            Anf. 201 ANITA BRODÉN (fp) replik:
          </note>
          <note>
            Herr talman! Miljöministern säger i sitt anförande att man nu
            ska arbeta med en progressiv miljöpolitik på hemmaplan. Då tänker
            jag osökt på övergödningsproblematiken och framför allt på Östersjön.
            Det är ett stort problem speciellt där. Men det finns lösningar
            på denna problematik. Växande gröda, till exempel vallodling,
            fånggrödor och kantzoner. Här bedriver jordbruksnäringen ett antal
            projekt, till exempel
          </note>
          <note>
            Greppa näringen och Odling i balans.
          </note>
          <note>
            Ett annat förslag till lösning är ju precis som den tidigare
            talaren tog upp, nämligen alternativa drivmedel. Jag vill ställa
            en fråga till miljöministern. Hur ämnar miljöministern agera för
            att få bukt med övergödningen? Väntar man med alla åtgärder till
            i juni nästa år? Och ämnar miljöministern att följa upp nämnda
            projekt?
          </note>
          <note>
            Anf. 202 Miljöminister LENA SOMMES-
          </note>
          <note>
            TAD (s) replik:
          </note>
          <note>
            Herr talman! De projekt som genomförs inom landsbygdsprogram
            och annat ligger under Jordbruksdepartementet. Vi tycker att de
            är utomordentligt bra, och det är precis den typen av åtgärder
            som behövs.
          </note>
          <note>
            Vi arbetar också med våtmarksprogram som kommer att omfatta sammanlagt
            12 000 hektar när detta är färdigt. Det är precis denna typ av
            åtgärder som vi vidtar.
          </note>
          <note>
            Vad vi ser är att det tar ganska lång tid innan denna typ av
            åtgärd ger resultat. Forskarna säger också att man har gjort mycket
            men att man ändå ser ganska lite resultat.
          </note>
          <note>
            Vi behöver göra mer. Vi ser just nu över om fler områden i Sverige
            ska omfattas av särskilda bestämmelser när det gäller till exempel
            kvävehanteringen i jordbruket.
          </note>
          <note>
            Vi kommer också att titta på till exempel vafrågor, avloppsreningsverk
            och annat, för att se om det finns anledning att skärpa kraven.
            Vi kommer att arbeta på flera fronter när det gäller övergödningen.
          </note>
          <note type="speaker">
            Anf. 203 ANITA BRODÉN (fp) replik:
          </note>
          <note>
            Herr talman! Kommer miljöministern i detta läge att också se
            över arealersättningen och se om det går att fasa ut den till
            förmån för exempelvis vallodling?
          </note>
          <note>
            Anf. 204 Miljöminister LENA SOMMES-
          </note>
          <note>
            TAD (s) replik:
          </note>
          <note>
            Herr talman! Såvitt jag förstår ligger just den frågan inte på
            miljöministerns bord. Anita Brodén får nog återkomma till jordbruksministern
            när det gäller den frågan.
          </note>
          <note type="speaker">
            Anf. 205 MARIE WAHLGREN (fp) replik:
          </note>
          <note>
            Herr talman! Miljöministern började med att säga att de internationella
            frågorna är väldigt viktiga i miljöarbetet. Jag delar den uppfattningen.
            De är viktiga både i stort och smått. Jag har två frågor till
            miljöministern.
          </note>
          <note>
            Är miljöministern beredd att avsätta ytterligare pengar till
            det internationella miljöarbetet? Om man granskar uppföljningen
            av årets budget ser man att detta arbete hade behövt få mer pengar.
            Det fanns ett underskott på kontot, men trots det är det i regeringens
            budget inte mera pengar avsatta till det internationella miljöarbetet.
          </note>
          <note>
            Jag har en fråga som kanske ligger på det lite mer småttiga området
            - om man får säga så. Det gäller återvinningssidan. Är miljöministern
            beredd att arbeta för att vi i alla fall inom EU får gemensamma
            system för återvinning av till exempel förpackningsmaterial?
          </note>
          <note>
            Anf. 206 Miljöminister LENA SOMMES-
          </note>
          <note>
            TAD (s) replik:
          </note>
          <note>
            Herr talman! När det gäller ytterligare pengar till det internationella
            miljöarbetet är det för mig som för andra ministrar att vi gärna
            vill ha mera pengar till våra egna insatser. Vi har väldigt stora
            arbetsuppgifter framför oss. Men detta är en sak för budgetförhandlingarna.
            Jag upplever inte att vi har en sådan resursbrist att vi inte
            på ett gott sätt kan utföra vårt arbete. Men detta är något som
            vi ständigt ser över också med ökande ambitioner som nu kan följa
            efter
          </note>
          <note>
            Johannesburg.
          </note>
          <note>
            När det gäller återvinning kan jag säga att vi just nu inom EU
            har beslutat om ett förpackningsdirektiv som åtminstone sätter
            upp vissa gemensamma målsättningar angående mängden av förpackningar
            som ska samlas in på olika områden. Men det är inte ett bindande
            direktiv på det sättet att alla kommer att göra samma sak. Det
            är ganska låga nivåer, tyvärr, inte alls de nivåer som vi skulle
            vilja ha.
          </note>
          <note type="speaker">
            Anf. 207 MARIE WAHLGREN (fp) replik:
          </note>
          <note>
            Herr talman! Just när det gäller förpackningarna är det också
            så att de faktiskt transporteras över gränserna. Jag som är skåning
            och ständigt ser tyska coca cola-burkar till exempel hemma i affärerna
            och inte har möjlighet att låta dem ingå i det svenska återvinningssystemet
            hade ju gärna sett att man hade någon form av gemensamt samarbete
            även på sådana här något mindre frågor. Dessa frågor står oss
            dock ganska nära och är en del i att få miljöengagemanget ned
            på vardagsnivå.
          </note>
          <note>
            Anf. 208 Miljöminister LENA SOMMES-
          </note>
          <note>
            TAD (s) replik:
          </note>
          <note>
            Herr talman! Jag är medveten om dessa problem.
          </note>
          <note>
            Det är också problem som har diskuterats nu i samband med att
            vi håller på med kretsloppspropositionen. Vi får se om vi kan
            återkomma med någonting som kan vara tillfredsställande i detta
            avseende. Det handlar i så fall om att vi ska kunna ta hand om
            dem här. Saker som kommer utifrån ska kunna pantas även i Sverige.
          </note>
          <note type="speaker">
            Anf. 209 ROGER KARLSSON (c) replik:
          </note>
          <note>
            Herr talman! Först skulle jag vilja ge en eloge till miljöministern
            för beslutet att inrätta ett nationellt centrum för miljöteknik
            och miljöteknikexport. Det är ett jättebra beslut. Centerpartiet
            har drivit det tidigare.
          </note>
          <note>
            Vi tycker att det har saknats en strategi för just miljöteknikexport.
            Problemet är bara att jag inte har hittat några pengar till detta
            i budgeten. Miljöministern kanske kan förtydliga.
          </note>
          <note>
            Min fråga till miljöministern rör det internationella perspektivet
            och utsläpp. Miljöskadliga utsläpp känner ju inga nationsgränser.
            Därför krävs det internationellt samarbete. Vi har EU som vår
            närmsta samarbetspart. Där skulle det vara ett bra beslut att
            säga att man kan fatta majoritetsbeslut om miniminivåer på miljöskatter
            inom EU. Hittills har Socialdemokraterna motsatt sig detta med
            motiveringen att om man fattar beslut om det på miljöområdet skulle
            man kunna fatta majoritetsbeslut om skatter på annat område. Jag
            tycker att det är ett lite vagt och svagt argument.
          </note>
          <note>
            Är miljöministern beredd att driva det här? Miljöministern har
            tidigare tyckt att det varit bra men inte fått medhåll från finansministern
            och statsministern.
          </note>
          <note>
            Anf. 210 Miljöminister LENA SOMMES-
          </note>
          <note>
            TAD (s) replik:
          </note>
          <note>
            Herr talman! Jag är inte beredd att driva frågan om majoritetsbeslut
            när det gäller miljöskatter som någon självklar ståndpunkt. Vi
            har ett utomordentligt bra samarbete inom EU, och vi har majoritetsbeslut
            i väldigt många fall. Men det finns också områden, även inom miljöpolitiken,
            där det kan vara bra för oss att också få styra oss själva. Vi
            ska vara försiktiga med hur långt EU:s mandat når.
          </note>
          <note>
            Jag tycker att det är ett ganska gott argument vi har när det
            gäller skatterna. Vi har goda möjligheter att driva en progressiv
            miljöpolitik inom EU trots detta. Jag inser problematiken. Jag
            förstår precis varför Roger Karlsson tycker att det här är viktigt.
          </note>
          <note>
            Men jag tycker inte att det är en sådan enkel fråga att man på
            grund av sitt miljöintresse självklart intar den positionen.
          </note>
          <note type="speaker">
            Anf. 211 ROGER KARLSSON (c) replik:
          </note>
          <note>
            Herr talman! Till saken hör att om man fattar beslut om miniminivåer
            har Sverige all möjlighet att fortfarande styra sig självt. Vi
            kan fatta beslut om högre nivåer än miniminivåerna. Det handlar
            i så fall om att vi hjälper andra och styr andra genom majoritetsbeslut.
            Det är synd om miljöministern väljer att inte driva frågan.
          </note>
          <note>
            Anf. 212 Miljöminister LENA SOMMES-
          </note>
          <note>
            TAD (s) replik:
          </note>
          <note>
            Herr talman! Det återstår att se om jag får anledning att ändra
            ståndpunkt. Jag ser det i ett större sammanhang, inte bara som
            en miljöfråga utan som en allmän fråga om Sveriges position inom
            EU. Det är mitt svar.
          </note>
          <note type="speaker">
            Anf. 213 CARINA OHLSSON (s):
          </note>
          <note>
            Herr talman! I går fick vi här i riksdagen en genomgång från
            Miljömålsrådets årsrapport om uppföljning av miljökvalitetsmålen.
            När det gäller målet
          </note>
          <note>
            Giftfri miljö kan man se symbolen ledsen gubbe med mungiporna
            nedåt under frågan om vi når miljökvalitetsmålet på en generation,
            alltså fram till 2020.
          </note>
          <note>
            Symbolen betyder att vi har mycket svårt att nå målet inom tidsramen.
            Detta är något som bekymrar mig och många andra.
          </note>
          <note>
            Under år 2000 omsattes ca 70 miljoner ton kemiska produkter på
            den svenska marknaden - 64 000
          </note>
          <note>
            olika kemiska produkter. Kemiska ämnen kan spridas från kemiska
            produkter, varor, byggnader med mera när dessa produceras, används
            eller skrotas. Världsproduktionen av kemiska produkter beräknas
            fortsätta att öka i takt med ökad BNP. Detta medverkar naturligtvis
            till att vi har svårt att nå målet. Många kemikalier är dessutom
            långlivade och finns kvar i kretsloppen länge. Vi kan se att PCB-halterna
            i till exempel Kattegatt sjunker sedan förbuden trädde i kraft
            under 70-talet. Men på en del ställen i Östersjön har minskningen
            upphört. Vad beror detta på?
          </note>
          <note>
            En undersökning har också visat att barn till fiskare vid Östersjön
            hade lägre födelsevikt än jämförelsegruppen. Detta sattes i samband
            med större exponering för PCB från Östersjöfisk.
          </note>
          <note>
            I somras larmade Naturskyddsföreningen om att det förekom ftalater
            i mängder av badleksaker, detta trots att ämnet inte får förekomma
            i produkter som används av barn under tre år.
          </note>
          <note>
            Herr talman! Det är viktigt att vi ser att hållbar utveckling
            handlar om att få ekonomi, miljö och social utveckling att gå
            i samma takt. Investeringar som görs måste redan från början vara
            hållbara ur alla tre aspekter. Annars visar det sig snart att
            kortsiktighet inte lönar sig i längden, varken för miljön, människors
            hälsa eller rent ekonomiskt. Vi har alla ett ansvar för den hållbara
            utvecklingen. När jag säger "vi"
          </note>
          <note>
            menar jag oss politiker som måste ta ett ansvar genom att här
            i riksdagen lagstifta och våga föreslå åtgärder som visar att
            vi i vår del av världen tar vårt ansvar.
          </note>
          <note>
            Våra barn här konsumerar mellan 30 och 50
          </note>
          <note>
            gånger mer än barnen i utvecklingsländerna. I byn där
          </note>
          <note>
            Fazila Khatun bor i Bangladesh har de inget annat val än att
            dricka det arsenikförgiftade vattnet som finns i brunnarna. Hon
            känner till riskerna och märker dem också genom att smärtan förvridit
            hennes armar och ben och sakta förtär hennes kropp. Men hon har
            inget annat val.
          </note>
          <note>
            Med "vi" menar jag också oss vuxna, som har ett ansvar gentemot
            våra barn och barnbarn - solidariteten med kommande generationer.
            Det är därför man oroas över att vi kanske inte når målet Giftfri
            miljö.
          </note>
          <note>
            När jag beskriver dessa problemen verkar det som om vi ingenting
            gör och ingenting har gjort, men så är det inte. Förra mandatperioden
            antog vi här i riksdagen propositionen Giftfri miljö. Vi har från
            Sverige också drivit dessa frågor på EU-nivå. Vitboken om
          </note>
          <note>
            EU:s kemikaliestrategi presenterades 2001 under det svenska ordförandeskapet.
          </note>
          <note>
            Herr talman! Stockholmskonventionen om långlivade organiska föreningar
            undertecknades också här i
          </note>
          <note>
            Stockholm under 2001, med syftet att förhindra skadlig påverkan
            av långlivade organiska föreningar på människors hälsa och miljö.
            Konventionen omfattar hittills tolv ämnen.
          </note>
          <note>
            För att vi ska få en giftfri miljö globalt krävs att åtgärder
            utförs lokalt av oss alla, men det krävs också det omvända: globala
            överenskommelser för att den nära, lokala miljön ska förbättras.
            Det var därför vi blev extra glada när man på toppmötet i Johannesburg
            beslutade att anta ett övergripande mål om att produktionen och
            användningen av kemikalier inte ska leda till allvarliga negativa
            miljö- och hälsoeffekter till år 2002. En global kemikaliestrategi
            ska också finnas år 2005, precis som vår miljöminister tidigare
            talade om.
          </note>
          <note>
            Regeringen har också föreslagit att det ska inrättas ett kemikaliesekretariat
            för att sprida information internationellt om den svenska kemikaliestrategin
            och skapa genomslag för strategin både inom EU och globalt.
          </note>
          <note>
            Att sprida information ger resultat. För 15 år sedan började
            till exempel en avdelning inom Lantarbetarförbundet i Tomelilla
            att läsa om och fundera kring miljön. I dag har studiecirkeln
            vuxit till ett globalt arbete som engagerar hundratals aktiva
            runtom i världen. Syftet är att ta fram information och erfarenheter
            om kemiska bekämpningsmedel samt påverka lagstiftningen.
          </note>
          <note>
            90-95 % av alla bekämpningsmedel används i de industrialiserade
            ländernas jordbruk, medan ca 90 %
          </note>
          <note>
            av alla dödsfall och allvarliga skador på grund av pesticider
            sker i utvecklingsländerna. WHO uppskattar att 2-5 miljoner människor
            årligen blir förgiftade till följd av pesticider och att uppemot
            40 000-
          </note>
          <note>
            200 000 dödsfall sker varje år. Klart är att vi måste våga gå
            före och satsa rätt redan från början. Det lönar sig i längden,
            både när det gäller människors hälsa, miljömässigt och ekonomiskt.
          </note>
          <note>
            Jag kan tillägga att vi också satsar på att ge Kemikalieinspektionen
            utökade anslag för att påverka och driva den internationella kemikaliestrategin
            framåt.
          </note>
          <note type="speaker">
            Anf. 214 INGEGERD SAARINEN (mp):
          </note>
          <note>
            Herr talman! Jag vill börja med att säga att jag blev lite bekymrad
            när jag hörde diskussionerna om drivmedel här. Det är över ett
            år sedan Miljöpartiet i förhandlingarna med regeringen fick igenom
            att koldioxidskatten ska tas bort för koldioxidneutrala drivmedel.
            I årets förhandlingar fick vi igenom att energiskatten ska kunna
            tas bort helt eller delvis. Detta ska förmodligen ske redan i
            år, innan man fått tillåtelse från EU, men en ansökan om detta
            ska också gå in till EU. Jag hoppas verkligen att detta inte är
            bortglömt, för det är mycket viktigt.
          </note>
          <note>
            De flesta väntar sig nog att vintern 2002/03 ska tära hårt på
            effektreserverna. Många kommer också att säga att detta är ett
            starkt argument för att inte avveckla mer kärnkraft. Men regeringen
            gör inte allt som är möjligt för att stimulera sparande, effektivisering
            och förnybar energi. Regeringens energipolitik havererar därför
            att regeringen framför allt tar hänsyn till giganterna på marknaden.
          </note>
          <note>
            Vattenfall har hälften av marknaden, och tillsammans med Birka/Fortum
            och Sydkraft har man 90 %
          </note>
          <note>
            av produktionen och 70 % av marknaden mot slutkund. Det här är
            ju en oligopolmarknad, och sådana är sällan till fördel vare sig
            för konsumenterna eller för effektiviteten.
          </note>
          <note>
            Vattenfall borde åtminstone använda sina vinster från oligopolmarknaden
            till att satsa på ny förnybar produktion, ny teknik och hushållning.
            I stället köper man brunkol och gör svindlande utlandsaffärer.
            Man bryter mot sin egen etiska policy och framstår som ett sorgligt
            exempel när man tvingar invånarna i byn
          </note>
          <note>
            Horno i före detta Östtyskland att flytta därför att kolgruvan
            ska fram. Detta är vårt statliga bolag Vattenfalls policy. Det
            är skrämmande, tycker jag.
          </note>
          <note>
            Stängningen av Barsebäck bör användas teknikdrivande och för
            hushållning. Regeringen tar inte chansen till detta. Man är inte
            ens beredd att göra en översyn av elmarknaden så att konsumenterna
            skulle kunna handla på spotmarknaden.
          </note>
          <note>
            Elmarknaden är felbyggd. Den lurar konsumenterna att tro att
            elmarknaden fungerar som en vanlig marknad. Men problemet är att
            el inte är en vanlig vara och att elmarknaden inte är en vanlig
            marknad.
          </note>
          <note>
            Priset på fysisk el skapas på spotmarknaden, och det priset sjunker
            inte därför att konsumenterna byter leverantör. Det sjunker bara
            om konsumenterna deltar och handlar på spotmarknaden.
          </note>
          <note>
            Dagens slutkundmarknad motverkar på många sätt en effektiv elanvändning.
            Tillgång och efterfrågan matchas inte med hjälp av priset. De
            flesta konsumenter köper el på långa kontrakt med ett och samma
            pris oavsett när elen förbrukas. Detta gör till exempel direktverkande
            elvärme lönsam för konsumenten. Installationskostnaden är ju lägre
            än för andra alternativ, och kostnaden för effektbrist i systemet
            betalas av andra. Storkonsumenterna får i vårt nuvarande system
            en mängdrabatt.
          </note>
          <note>
            När konsumenternas incitament till en effektiv användning blockeras
            är det ganska självklart att den svenska förbrukningen av el ökar
            år från år. Då hjälper det inte att regeringen betalar ut bidrag
            till den som vill konvertera från direktverkande elvärme.
          </note>
          <note>
            Eftersom det är lönsamt kommer det hela tiden fler elvärmekunder
            än vad man lyckas subventionera bort.
          </note>
          <note>
            Vi har en elmarknad som går stick i stäv med intentionerna i
            energipolitiken. Vi ska ha en elmarknad som främjar effektiv elanvändning,
            men vad har vi?
          </note>
          <note>
            Vi har en elmarknad som helt blockerar incitamenten till effektivitet.
            Vi har en energipolitik som talar om behovet av aktiva och välinformerade
            konsumenter, men vi har en elmarknad som bara skapar förvirring
            hos konsumenterna.
          </note>
          <note>
            Det senaste utspelet från Vattenfall är ett sorgligt exempel
            på detta. Vad man tänker sig är att inrätta ett fast pris oavsett
            förbrukning för konsumenter i lägenhet. Det är väl verkligen motsatsen
            till strävande efter effektivisering.
          </note>
          <note>
            Vår konstiga elmarknads pris är mycket högt, både för miljön
            och för konsumenterna. Det är vi som får betala.
          </note>
          <note>
            Sedan vill jag bara nämna ett par saker till.
          </note>
          <note>
            Vi tycker inte om att de certifikat som nu håller på att byggas
            ut även ska kunna gå till vattenkraft. Det ger helt fel signaler.
            Småvattenkraften ger inte energi i förhållande till sina miljöstörningar,
            och den stora vattenkraften ska ju vara färdigutbyggd i Sverige.
          </note>
          <note>
            Visst är det vansinnigt att vi ska ha certifikat till dessa saker.
          </note>
          <note>
            Jag vill också kommentera klimatpolitiken. Vi ska ha en kontrollstation
            2004. Den anser jag ska användas för att se om man kan skärpa
            målen eller om man måste skärpa åtgärderna, inte till att backa
            från målen.
          </note>
          <note type="speaker">
            Anf. 215 ROGER KARLSSON (c) replik:
          </note>
          <note>
            Herr talman! När regeringen och Miljöpartiet använder sig av
            styrmedel kan man fråga sig om det görs några konsekvensbeskrivningar
            av hur människor förväntas agera. Den gröna skatteväxling som
            regeringen och Miljöpartiet hittills genomfört har huvudsakligen
            inriktat sig på hushållen. Industrin har undantagits.
          </note>
          <note>
            Ursprungligen var grön skatteväxling ett begrepp som innebar
            att man höjde skatten på miljöskadlig verksamhet och sänkte skatten
            på arbete just för att företag skulle kunna stimuleras till att
            ha mindre miljöskadlig verksamhet och vara mer arbetsintensiva.
            Men när skatteväxlingen enbart inriktas på hushållen blir frågan
            hur man tänker sig att hushållen ska ställa om sin verksamhet.
            Om kostnaderna för att värma upp huset ökar eftersom energiskatterna
            höjs samtidigt som inkomstskatterna sänks blir ju det rationella
            för hushållen att sänka värmen i sitt hus, vara hemma mindre och
            i stället jobba över. Är det tanken bakom skatteväxlingsreformen?
            Är det enbart volymen av växlingen som är det viktiga? Och varför
            undantar man hela tiden industrin?
          </note>
          <note type="speaker">
            Anf. 216 INGEGERD SAARINEN (mp) replik:
          </note>
          <note>
            Herr talman! Det är inte vårt önskemål att undanta industrin.
            Den får en viss del av höjningarna genom koldioxidskatten, naturligtvis,
            för den är inte befriad från mer än hälften av koldioxidskatten.
            Där får industrin en del. Men det här är ju ett EU-problem liksom
            många andra problem vi har. Den stora industrin anser vi inte
            kan betala högre elskatt medan däremot mindre och medelstor industri
            mycket väl skulle kunna göra det. Men vi får inte göra sådana
            skillnader inom industrin på grund av EU-regler. Det här vill
            vi göra någonting åt. Men det är inte åtgärdat än.
          </note>
          <note>
            Jag minns inte frågan beträffande konsumenterna.
          </note>
          <note>
            Ursäkta!
          </note>
          <note type="speaker">
            Anf. 217 ROGER KARLSSON (c) replik:
          </note>
          <note>
            Herr talman! Frågan var nog mest retorisk.
          </note>
          <note>
            Men sanningen är den att nivån på koldioxidskatten för industrin
            ligger kvar. Medan man har höjt för hushållen har nivån för industrin
            legat kvar. I dag är den 30 % av hushållens nivå. Den är alltså
            inte längre
          </note>
          <note>
            50 % utan den har legat kvar när man undan för undan har höjt.
            Då är frågan: Vad ska ni göra för att få de andra med er om det
            inte är Miljöpartiets vilja att det ska vara så här?
          </note>
          <note type="speaker">
            Anf. 218 INGEGERD SAARINEN (mp) replik:
          </note>
          <note>
            Herr talman! Vi kämpar ju på. Vi vill gärna att
          </note>
          <note>
            EU-reglerna ska ändras. Det brukar vi prata om. Men det är som
            Roger Karlsson vet inte så himla enkelt att ändra EU-regler. Det
            får regeringen driva på så gott den kan. Jag tror att de egentligen
            vill det också.
          </note>
          <note>
            Anf. 219 SVEN GUNNAR PERSSON (kd)
          </note>
          <note>
            replik:
          </note>
          <note>
            Herr talman! Jag tror att vi kristdemokrater och
          </note>
          <note>
            Miljöpartiet har en gemensam uppfattning om att inte tillräckligt
            har gjorts för att få fram alternativ till kärnkraften. Det går
            för sakta med att få fram alternativen och att fasa ut kärnkraften.
          </note>
          <note>
            Dock har jag uppfattat det som att Miljöpartiet inte låter sig
            hindras av denna verklighet utan man vill ha en snabb avveckling
            av Barsebäck 2 med flera.
          </note>
          <note>
            Då skulle det vara intressant att höra Ingegerd Saarinens kommentar
            till de två konsultrapporter som har lämnats till regeringen och
            som pekar på att det blir ökade utsläpp på mellan 2,6 och 3,8
            miljoner ton koldioxid, främst i Danmark, om man under nuvarande
            förutsättningar stänger under 2003.
          </note>
          <note type="speaker">
            Anf. 220 INGEGERD SAARINEN (mp) replik:
          </note>
          <note>
            Herr talman! Det bygger på antagandet att importen sker från
            Danmark. Men 85 % av importen sker faktiskt från Norge. Det beror
            på hur man ser och hur man räknar.
          </note>
          <note>
            Dessutom gick hela mitt anförande ut på att det görs alldeles
            för lite vad gäller effektivisering. Man kan göra oerhört mycket,
            tror vi, genom att ändra på elmarknaden. Och man kan naturligtvis
            göra oerhört mycket genom att införa olika typer av styrmedel
            som styr rätt. Det går alldeles för långsamt. Men det innebär
            alltså inte att det inte går att göra det. Det handlar bara om
            vilja.
          </note>
          <note>
            Anf. 221 SVEN GUNNAR PERSSON (kd)
          </note>
          <note>
            replik:
          </note>
          <note>
            Herr talman! Om man läser de här konsultrapporterna lite noga
            ser man att de har utgått från den bistra verklighet som råder.
            Deras bedömning är att det fordras import av kolkondensproducerad
            el från
          </note>
          <note>
            Danmark för att man ska kunna uppnå de mål om effekt i Sverige
            som är uppställda som villkor för avveckling av Barsebäck 2. Så
            förklaringen med
          </note>
          <note>
            Norge håller nog inte riktigt i det perspektivet. Vad säger Ingegerd
            Saarinen om de ökade utsläppen till följd av en snabb stängning
            av Barsebäck 2?
          </note>
          <note type="speaker">
            Anf. 222 INGEGERD SAARINEN (mp) replik:
          </note>
          <note>
            Herr talman! Det är klart att om vi fortsätter precis som nu,
            hanterar elmarknaden som vi gör och fortsätter med de ineffektiva
            styrmedel som vi faktiskt håller på med och höjer konsumtionen
            kommer det naturligtvis att bli mer utsläpp. Jag tycker liksom
            inte att det är en riktig vilja till sparande och effektivisering
            vi ser. Men vi menar att man inte ska hantera vare sig elmarknaden
            eller elproduktionen på det här viset. Man måste gå in med en
            vilja att förändra, och då kan vi spara oerhört mycket. Vi måste
            sänka nivån.
          </note>
          <note>
            Den direktverkande el som nu främjas av en konstig elmarknad
            borde faktiskt bort ur systemet mer eller mindre. Definitivt borde
            den inte subventioneras som nu. Det finns till och med partier
            som vill förbjuda den. Det är möjligt att det är svårt. Men vi
            ska inte subventionera den som faktiskt sker nu. Det är den direktverkande
            elvärmen som gör att det blir kris på vintern.
          </note>
          <note>
            Ekonomi och skatter
          </note>
          <note type="speaker">
            Anf. 223 ANNE-MARIE PÅLSSON (m):
          </note>
          <note>
            Herr talman! Skatter är någonting mycket större än procentsatser,
            beräkningsgrunder och andra teknikaliteter. Det är ytterst fråga
            om makt och moral, eller mer exakt: Hur stor del av det vi producerar
            ska vi få bestämma över själva och hur mycket ska andra förfoga
            över?
          </note>
          <note>
            För mig som moderat är det inte svårt att konstatera att det
            politiska inslaget i dagsläget är alldeles för stort. Jag och
            mitt parti ogillar i grunden det slags förmynderi som innebär
            att personer som jag inte känner och som inte känner mina behov
            ska få bestämma hur jag ska använda det jag har producerat.
          </note>
          <note>
            Vi ogillar också bestämt den omständigheten att människor först
            tvingas betala stora belopp till staten för att sedan få villkorade
            bidrag tillbaka. På så sätt skapas ett mycket osunt beroende.
            Man biter inte den hand som föder en.
          </note>
          <note>
            Motståndet mot denna politik har inte uteblivit.
          </note>
          <note>
            Det har sträckt sig över många år och inbegripit stora delar
            av det svenska samhället. Men det har trots det varit föga framgångsrikt.
            Det svenska skattetrycket är fortfarande högst i världen. Möjligen
            kan bristen på framgångar förklaras av att skatteförsvararna i
            sin argumentation har använt en rad begrepp med starkt känslomässigt
            innehåll. Man har talat om att de höga skatterna är ett uttryck
            för solidaritet, att de syftar till att skapa rättvisa, jämlikhet
            och jämställdhet. Mot detta är svårt att argumentera, i synnerhet
            om man bara använder sig av ekonomiska argument.
          </note>
          <note>
            Men för att vinna skattediskussionen och sänka skattetrycket
            räcker det inte att visa att skattesänkningar ökar tillväxten.
            Det räcker inte heller att visa att den ökar den personliga friheten.
            Vi måste också visa att skattesänkningar är förenliga med uppfyllandet
            av djupare mänskliga värden som självrespekt, värdighet och varför
            inte att skattesänkningar också leder till ett samhälle där orättvisorna
            kan minska och ett samhälle som inte präglas av brist på solidaritet.
          </note>
          <note>
            Jag vill alltså ändra fokus på skattedebatten och motivera behovet
            av skattesänkningar med moraliska argument. Här kan det vara på
            sin plats att erinra om en av Socialdemokraternas större tänkare
            Gunnar
          </note>
          <note>
            Myrdal. För ungefär 30 år sedan påpekade han att den då rådande
            skattestrukturen hade gjort hederliga svenskar till ett folk av
            fifflare. Mycket av det som sades då gäller fortfarande. När det
            är mer lönsamt att leva på andras ansträngningar än på sina egna
            väljer många det alternativet. Dessa drivkrafter blir dessutom
            starkare av att det anses legitimt att leva på andras ansträngningar.
          </note>
          <note>
            En otrevlig attityd har smugit sig in i våra sinnen, som i korthet
            kan beskrivas som att vi anser oss ha rätt till frukten av andra
            människors arbete. Vi finner denna inställning överallt: Det är
            börs-vd:ar som finner det naturligt att på aktieägarens bekostnad
            förhandla sig fram till sällsynt generös ersättning, och det är
            pensionerade EU-tjänstemän som finner det naturligt att lyfta
            generösa pensioner samtidigt som de har hög lön. Vi finner det
            hos personer som tycker att det är helt i sin ordning att låta
            någon annan betala när de ska ta igen sig efter en väl genomfestad
            natt eller när de behöver ta hand om en sjuk anhörig och för den
            sakens skull inte gå till arbetet. Vi finner den inställningen
            hos politiker som plockar ut reseersättning som saknar täckning,
            hos alla dem som svartjobbar och samtidigt lyfter bidrag. Vi finner
            den, kort och gott, hos rik och fattig, gammal och ung.
          </note>
          <note>
            Det handlar sällan om rent fusk utan om någonting som är mycket
            värre. Det handlar om en förskjutning av våra värderingar, om
            vår syn på eget ansvar och andras. Vår respekt för andras arbete
            har eroderat, och vi finner det acceptabelt att utnyttja andras
            lojalitet.
          </note>
          <note>
            De höga skatterna brukar också anses behövas för att skapa rättvisa.
            Den som tjänar mera ska betala mer än den som tjänar mindre. Men
            är verkligen höga skatter och generösa bidrag förenlig med ekonomisk
            rättvisa? Jag är faktiskt inte säker på att så alltid är fallet.
          </note>
          <note>
            Ty den svenska synen på ekonomisk rättvisa bygger på en föreställning
            om att skillnaderna i ekonomiskt utfall är oförtjänta och därför
            bör utjämnas.
          </note>
          <note>
            Den som tjänar mera har gjort det på ett oförtjänt sätt.
          </note>
          <note>
            Men så är sällan fallet. De som tjänar mer gör så därför att
            de arbetar mera, har utbildat sig mer och förkovrat sig mer. Ska
            dessa skillnader utjämnas, skapas i stället nya orättvisor som
            består i att flitiga, arbetsamma, seriösa, ansvarskännande människor
            berövas alltför stora delar av sina ansträngningar.
          </note>
          <note>
            Jag vill alltså hävda att strävan efter rättvisa har blivit missriktad
            och skapat orättvisor mot dem som är lojala och gör rätt för sig.
            Den har förstört naturliga drivkrafter att ta ansvar för oss själva,
            och den har ökat godtycket i den politiska världen. För detta
            har vi fått betala ett högt pris. Fallet i välståndsligan är allmänt
            känt. Jag skulle till och med vilja vara fräck nog och påstå att
            vår svaga ekonomiska utveckling är ett resultat av den misslyckade
            jakten efter rättvisa.
          </note>
          <note>
            De enda vinnarna i denna jakt är möjligtvis de som har satt sig
            i en position där de kan styra och ställa över andra individers
            tillvaro.
          </note>
          <note>
            Är det inte dags att blåsa liv i Gunnar Myrdals syn på det svenska
            samhället och i stället lyda hans rekommendation att skapa en
            ny skattestruktur som bygger på rättvisa och som skapar de rätta
            drivkrafterna för svenskarna?
          </note>
          <note type="speaker">
            Anf. 224 CARL B HAMILTON (fp) replik:
          </note>
          <note>
            Herr talman! Jag vill gärna välkomna talaren till denna kammare.
          </note>
          <note>
            Jag skulle vilja ställa en fråga. Jag håller i mångt och mycket
            med om resonemanget att det är extremt lönsamt att vara ohederlig
            i Sverige med tanke på de höga marginalskattesatser som finns
            på många områden - inte alla.
          </note>
          <note>
            Men om man ser sig om i världen är korruption -
          </note>
          <note>
            den värsta formen av omoraliskt beteende i ekonomiska sammanhang
            - mycket mer utbrett i länder med låga skatter än i länder med
            höga skatter. Det finns inget direkt samband mellan korruption
            och höga skatter. Är det inte lite enkelt att säga som Anne-Marie
            Pålsson sade?
          </note>
          <note type="speaker">
            Anf. 225 ANNE-MARIE PÅLSSON (m) replik:
          </note>
          <note>
            Herr talman! Jag har inte haft någon ambition att djupare sätta
            mig in i området korruption. Det förtjänar nog sin egen mässa,
            och jag är inte beredd att gå in i den diskussionen nu.
          </note>
          <note>
            Men det finns all anledning i världen att studera de drivkrafter
            som systemet har skapat. Det är också viktigt att när man argumenterar
            kring skattesänkningar att man vågar resonera i termer av rättvisa
            och inte tar för givet som en grundlag att höga skatter per definition
            är förenliga med ökad rättvisa. Det är egentligen det som var
            mitt syfte med anförandet, det vill säga peka på att det finns
            andra aspekter som måste vägas in.
          </note>
          <note type="speaker">
            Anf. 226 KARIN PILSÄTER (fp):
          </note>
          <note>
            Herr talman! Det har precis börjat en ny mandatperiod, och vi
            befinner oss i en situation i vårt land där sjukskrivningarna
            ökar, utanförskapet bland våra invandrare ökar, bostadsköerna
            är långa, vårdköerna är långa, bilköerna är långa. Vi har brister
            i vården, och vi har brister i vården och omsorgen av våra gamla.
            Samtidigt har vi svårt att rekrytera personal.
          </note>
          <note>
            Vi har usla kvinnolöner, och vi har usla arbetssituationer för
            många kvinnor. Vi har fattiga barn. Vi har företag som flyttar
            till andra länder, och vi har en lönebildning som snarast driver
            på arbetslösheten.
          </note>
          <note>
            Det här kan låta som en dyster litania och att jag vill svartmåla
            tillvaron. Men det handlar inte om det.
          </note>
          <note>
            Det handlar om att se verkligheten som den är. Det är bara då
            man kan göra någonting åt den. Det är bara när man ser verkligheten
            som den är som man kan fundera sig fram till vad som kan vara
            bra metoder och lösningar för att rätta till verkligheten.
          </note>
          <note>
            För oss i Folkpartiet liberalerna är det självklart att ett annat
            Sverige än detta är möjligt. Det måste inte vara så här. Ett helt
            annat Sverige är möjligt. Nu måste man se verkligheten, prata
            om den och fundera på hur man löser upp knutarna.
          </note>
          <note>
            En av de första och viktigaste uppgifterna är att vårda de välståndsbildande
            krafterna, som Bertil
          </note>
          <note>
            Ohlin, ekonomiprofessor och folkpartiledare, brukade försöka
            pränta in i folk. Man måste vårda de välståndsbildande krafterna.
            Välstånd måste skapas innan det kan fördelas. För att tala på
            bönders vis:
          </note>
          <note>
            Man måste så innan man kan skörda.
          </note>
          <note>
            Men vad vi har i dag är ett samhällsklimat och en regering som
            agerar precis efter motsatsen, nämligen att efter skörd får man
            se om det blir någonting över.
          </note>
          <note>
            När man har ätit kanske man kan så. Men ju mindre man sparar
            för att så, desto sämre skördar får man.
          </note>
          <note>
            Vi sätter upp ett mål. Jag tror att det är bra med mål i politiken.
            Det ska vara rätt mål: En varaktigt högre tillväxt ska bli möjlig.
            Då måste man sätta människorna före systemen. Då måste man sätta
            de politiska målen före de metoder man har använt. Då måste man
            våga ta kampen mot ohälsan. Då måste man våga ta kampen för en
            bättre integrationspolitik.
          </note>
          <note>
            Då måste man våga ta kampen för ett företagsklimat som gör att
            företag vill starta, växa och driva sina verksamheter i Sverige.
          </note>
          <note>
            Arbetsmarknaden fungerar inte särskilt bra. I förra veckan kom
            Konjunkturinstitutet med den lönebildningsrapport som regeringen
            har bett institutet att lämna varje år. Återigen konstaterar man
            att målet om
          </note>
          <note>
            80 % sysselsättning inte kommer att nås såsom verkligheten ser
            ut just nu. Då måste mycket mer göras för att ta kampen mot långtidssjukskrivningarna
            och förtidspensionerna. Det har vi haft en lång debatt om tidigare
            i dag, och jag tycker att den visar att de makthavande partierna
            inte är beredda att göra upp med situationen.
          </note>
          <note>
            Det andra som måste göras är att på allvar ta itu med kampen
            för att bryta segregationen och utanförskapet. Vi är inte på väg
            att lösa detta, som bland andra statsministern sade i valrörelsen.
            Nu när arbetsmarknaden har börjat hårdna är det bland de utomeuropeiska
            invandrarna som sysselsättningsgraden sjunker snabbast och mest.
            Vi måste släppa in de utestängda.
          </note>
          <note>
            Då kan man bli fascinerad över att förmiddagens debatt handlade
            om ett språkkrav. Det är en liten fråga. Det finns ett språkkrav
            i dag som försvaras av samma politiker som hävdar att vi i Sveriges
            liberala parti skulle vara främlingsfientliga. Vi vill flytta
            språkkravet från de nyanlända och nytillträdande till dem som
            eventuellt vill söka ett medborgarskap fem år senare. Det är främlingsfientligt.
            Varför? Det är en bra fråga, och många är svaret skyldiga på den
            frågan. Varför vill vi stänga ute folk från arbetsmarknaden genom
            att kräva att man först måste lära sig tala bra svenska innan
            man får försöka träffa några svenskar och försöka försörja sig
            själv och hamna i den situationen att man faktiskt kanske kan
            lära sig det?
          </note>
          <note>
            Jag tycker att det här är ett mycket bra exempel på att man måste
            sätta människorna före systemen och att man måste ta bort metoder
            som är beprövat dåliga och ineffektiva och leder till fel resultat.
            De metoderna måste man skippa för att kunna nå de mål som jag
            tror att vi i mångt och mycket är överens om i den här frågan,
            nämligen att ge människor möjlighet att försörja sig själva och
            forma sin egen vardag.
          </note>
          <note>
            Det tredje som jag vill särskilt nämna handlar om företagsklimatet.
            Vi behöver en ny skattereform i det här landet. Det finns många
            skäl för det, men ett av de viktigaste skälen är just att vi måste
            bryta upp från det samhälle och det debattklimat där det går jättebra
            på Bingolottos guldlördag och den som vinner
          </note>
          <note>
            30 miljoner kronor blir en hjälte men där den som genom hårt
            arbete och risktagande kan spara en liten hacka och använda sedan
            är en stor skurk. Vi behöver bara se hur storföretagen flyttar
            från A-listan till O-
          </note>
          <note>
            listan och hur regeringen och Arne Kjörnsberg tar bort förmögenhetsskatter
            för miljardärer för att inse att skattesystemet är helt havererat.
          </note>
          <note>
            Herr talman! Det är möjligt med ett annat Sverige, och jag tänker
            göra mitt bästa för att vi ska få ett annat Sverige. Men det kräver
            nog en ny regering.
          </note>
          <note type="speaker">
            Anf. 227 ARNE KJÖRNSBERG (s) replik:
          </note>
          <note>
            Herr talman! Karin Pilsäter säger helt frankt: Lönebildningen
            fungerar inte. Är inte Karin Pilsäter då rädd för att snabbt driva
            fram en folkomröstning om ett eventuellt medlemskap i EMU?
          </note>
          <note>
            För det andra: Vilka är de välståndsskapande krafterna i Sverige?
          </note>
          <note type="speaker">
            Anf. 228 KARIN PILSÄTER (fp) replik:
          </note>
          <note>
            Herr talman! Jag förstår att Arne Kjörnsberg själv inte är riktigt
            klar över vilka de välståndsskapande krafterna är. Det framgår
            väldigt tydligt av er politik att ni inte har något riktigt bra
            grepp om det. Det handlar naturligtvis om alla de människor som
            startar och driver företag och som ser till att skapa välståndet,
            alla de människor som skapar välstånd. De krafterna måste man
            vårda - dem kan man inte försöka beskära så gott det går eller
            jaga ut ur landet.
          </note>
          <note>
            Jag behöver inte gå in på någon löjlig diskussion om närande
            och tärande och att det inte skulle vara viktigt med sjuksköterskor.
            Arne Kjörnsberg vet mycket väl att jag tycker det. Men man kan
            inte betala sjuksköterskors löner med skatt på sjuksköterskelönerna,
            utan de lönerna måste betalas av pengar som tjänas in i den privata
            sektorn. Det är just en sådan diskussion som vi verkligen behöver
            i det här landet.
          </note>
          <note>
            När det gäller lönebildningen fungerar den inte tillräckligt
            bra. Det framgår mycket tydligt. Det är inte så att vi inte har
            någon lönebildning alls, utan den fungerar hyggligt. Men den fungerar
            inte tillräckligt bra. Det problemet är precis lika stort innanför
            som utanför EMU.
          </note>
          <note type="speaker">
            Anf. 229 ARNE KJÖRNSBERG (s) replik:
          </note>
          <note>
            Herr talman! Jag tycker att det vore bra om Karin
          </note>
          <note>
            Pilsäter försökte svara på mina frågor. Hon kan ta replik på
            mig sedan och angripa mig, så ska jag försöka svara.
          </note>
          <note>
            När Karin Pilsäter säger att de välståndsbildande krafterna måste
            vårdas undrar jag bara vilka de är. Nu fick jag svaret att det
            är de som startar företag. Jag gissar att barnomsorgspersonalen
            som tar hand om barnen till dem som startar företag också bidrar
            till de välståndsbildande krafterna i Sverige. Vi skiljer oss
            åt där - låt oss konstatera det.
          </note>
          <note>
            Det förvånar mig att Karin Pilsäter inte är mer rädd för att
            snabbt driva fram en folkomröstning om hon nu tycker att lönebildningen
            fungerar så dåligt.
          </note>
          <note type="speaker">
            Anf. 230 KARIN PILSÄTER (fp) replik:
          </note>
          <note>
            Herr talman! Vi behöver inte dividera om vem som inte lyssnar
            på vem. Det var precis det jag svarade på, nämligen att det är
            i den privata sektorn som pengarna skapas. Det är självklart att
            en väl fungerande barnomsorg är en förutsättning för det. Men
            det är fortfarande så - där hoppas jag att vi inte har delade
            meningar - att vi inte kan betala barnskötarlöner med skatt på
            barnskötarlöner, utan vi kan bara betala dem med pengar som har
            tjänats in i den privata sektorn. Sedan behövs det massvis med
            olika företag för allt detta. Det behövs också en högskola som
            är väl fungerande och som ger utbildning och forskning med kvalitet.
          </note>
          <note>
            I grunden kan man inte tro att man kan fördela välstånd om inget
            välstånd först har skapats. Detta är den enkla logiken. Det är
            där jag tycker att ni så ofta missar. Ni pratar till exempel om
            att ni ska se om ni kan göra någon skattesänkning för företagen
            om det blir någonting över. Ni tittar inte på vad ni behöver göra
            för att få mer fart på företagandet.
          </note>
          <note type="speaker">
            Anf. 231 PER LANDGREN (kd):
          </note>
          <note>
            Herr talman! Vilken är då grunden för beskattning? Vi har varit
            inne lite grann på det tidigare. Som jag ser det är giltiga skäl
            till beskattning
          </note>
          <note>
            · gemensamma angelägenheter i stat, landsting och kommun, och
            naturligtvis motsvarande internationella forum,
          </note>
          <note>
            · att främja samhällsekonomisk balans, tillväxt och ekologisk
            hållbarhet och
          </note>
          <note>
            · att mildra och utjämna sociala och ekonomiska skillnader genom
            ekonomisk omfördelning.
          </note>
          <note>
            Samtidigt som dessa skäl kan övertyga är det viktigt att inse
            att skatt är något allvarligt. Man kan inte bortse ifrån att det
            är ett ingrepp i den enskilde medborgarens ekonomi. Av den anledningen
            är rätten att ta ut skatt noga reglerad i civiliserade stater.
            I Sverige föreskriver regeringsformen att endast riksdagen, folkets
            valda representanter, har rätt att besluta om skatt.
          </note>
          <note>
            Vad är då gemensamma angelägenheter? Och hur långt kan en solidarisk
            utjämning drivas utan att underminera just solidariteten och incitamenten
            att förbättra egna och andras förhållanden?
          </note>
          <note>
            Leszek Kolakowski skrev i artikeln What is Left of Socialism?
            om socialismens försök att skapa ett mänsklighetens broderskap
            genom politik och institutionella medel att det inte går att med
            politiska medel framtvinga solidaritet. Jag citerar med min egen
            översättning: "Broderskap under tvång är den mest olycksbådande
            idé som skapats i modern tid; det är en perfekt väg till ett totalitärt
            tyranni. Socialism i denna mening är detsamma som ett rike av
            lögner."
          </note>
          <note>
            Påståendet får inte Kolakowski att överge tanken på mänsklighetens
            syskonskap - han skriver broderskap
          </note>
          <note>
            - men det visar ändå på faran med framtvingad solidaritet. Det
            är ändå en gammal marxist som säger detta.
          </note>
          <note>
            Det är knappast överord att säga att det finns ett utbrett missnöje
            såväl med det svenska skattesystemet i stort som med vissa bestämda
            skatter och nivåer i synnerhet. Det svenska skattetrycket är,
            som vi har hört, högst i världen. Samtidigt är inte den statliga
            och kommunala servicen i alla avseenden tillfredsställande. Mycket
            talar dessutom för att ett alltför högt skattetryck leder till
            att invånarnas produktivitet och ansvarstagande - de välståndsskapande
            krafterna, som vi har hört - för det gemensamma samhällsprojektet
            minskar och att skattemoralen sjunker. Då undergrävs själva basen
            för beskattning.
          </note>
          <note>
            Ett högt skattetryck med krångliga regler minskar dessutom medborgarnas
            kontroll över sin ekonomi och därigenom deras frihet och självbestämmande.
          </note>
          <note>
            Höga skatter kan således motverka syftet att forma ett gott samhälle.
            Medborgarna svarar då med att göra alltmer för att undvika skatt
            och blir, med Gunnar
          </note>
          <note>
            Myrdals formulering - vi har hört Gunnar Myrdal tidigare här
            i debatten - kanske tveksamt, ett folk av fifflare. Men vi kan
            förstå det i rätt sammanhang.
          </note>
          <note>
            Följden blir att skatteinkomsterna för stat och kommun minskar,
            och vi har en nedåtgående ond cirkel.
          </note>
          <note>
            Det svenska skattesystemet, herr talman, har blivit ett lapptäcke.
            Det saknar en enhetlig struktur och motiveras alltmer sällan av
            etiska eller skatterättsliga principer, ej heller ideologiska
            principer. Alltför ofta regerar principlösheten och godtycket.
            Det är det intryck som jag har. Alltför ofta känner sig skattebetalare
            moraliskt kränkta av enskilda skatter och av deras nivåer.
          </note>
          <note>
            Denna bedömning gör människor intuitivt när de drabbas av en
            uppenbart orättfärdig beskattning. Det kan vara skatt på skatt
            eller en fastighetsskatt eller en förmögenhetsskatt som gör att
            man inte klarar det.
          </note>
          <note>
            Det är inte längre en skatt efter bärighet. Det kan vara ett
            för högt skattetryck som gör att man inte kan förverkliga sina
            livsdrömmar. Detta förhållande är oacceptabelt.
          </note>
          <note>
            Herr talman! Som ny i skatteutskottet hoppas jag
          </note>
          <note>
            - och jag riktar mig till ordföranden och mina kolleger - att
            vi ska ha en etisk och ideologisk debatt i utskott och kammare.
            Jag uttalar mig inte om debatter som har varit förut, för dem
            vet jag för lite om, men jag vill verkligen ha en sådan här debatt.
            Min uppfattning är - och den är långt ifrån originell - att människosyn
            och etik hör intimt samman med politik och lagstiftning. Utifrån
            den grundsynen är även skattelagstiftning ett uttryck för eller
            en implementering av etik i den politiska sfären, och den kan
            och bör därför också granskas etiskt och moraliskt.
          </note>
          <note>
            Det svenska skattesystemet och dess enskilda delar kan granskas
            och prövas ideologiskt, etiskt och skatterättsligt principiellt,
            och det hoppas jag nu ska ske i skatteutskottet och naturligtvis
            i kammaren under den här mandatperioden.
          </note>
          <note type="speaker">
            Anf. 232 ARNE KJÖRNSBERG (s) replik:
          </note>
          <note>
            Herr talman! Med talmannens godkännande skulle jag vilja ställa
            en fråga till Per Landgren: På vilket sätt regerar godtycket i
            svensk skattelagstiftning?
          </note>
          <note type="speaker">
            Anf. 233 PER LANDGREN (kd) replik:
          </note>
          <note>
            Herr talman! Godtycket kan delas in i en principlöshet från lagstiftarens
            sida och i en godtycklighet för dem som får betala skatten. Vi
            kan ta det senare fallet, det som alltså handlar om skattebetalare.
            Om de inte har någon möjlighet till förutsebarhet och om de inte
            kan planera sin ekonomi från det ena året till det andra är det
            godtycklighet som de drabbas av.
          </note>
          <note type="speaker">
            Anf. 234 ARNE KJÖRNSBERG (s) replik:
          </note>
          <note>
            Herr talman! Nej, Per Landgren, det är inte godtycke utan någonting
            annat. Godtycke är det om man utan principiella orsaker beskattar
            en grupp på ett sätt och en annan grupp på ett annat sätt för
            samma inkomster. Det är godtycke, så Per Landgren får nog försöka
            en gång till.
          </note>
          <note type="speaker">
            Anf. 235 PER LANDGREN (kd) replik:
          </note>
          <note>
            Herr talman! Arne Kjörnsberg kanske definierar godtycke på ett
            eget vis, men godtycke är det när detta inte följer av principer.
            Om man har statliga skatter och motiveringar för det som inte
            följer skatterättsliga principer, inte följer etiska principer
            och inte heller ideologiska principer är det godtycke. Vi har
            ju en socialpolitisk skatteprincip, så att säga, som marxismen
            värnade om tidigare. Men om inte någon princip finns nu när man
            argumenterar för skattesatser, nivåer eller enskilda skatter är
            det godtycke.
          </note>
          <note>
            Sedan kan också enskilda drabbas av godtyckliga skatter, skatter
            som de inte kan se någon motivering för. De kan inte planera sin
            ekonomi. Då är det för dem godtyckligt. Det är inte någon lagbundenhet
            som de kan förutse, utan det är godtyckligt, ickeprincipiellt.
          </note>
          <note type="speaker">
            Anf. 236 SIV HOLMA (v):
          </note>
          <note>
            Herr talman! Jag kommer i mitt anförande att koncentrera mig
            på kommunernas ekonomiska förutsättningar. Självklart genererar
            en hög sysselsättning, arbete åt alla, också skattebetalare som
            kan finansiera den välfärd som kommunerna ger. Förutom detta kommer
            jag att beröra finansieringsprincipen och inkomst- och utjämningssystemet
            för kommuner och landsting.
          </note>
          <note>
            Staten och kommunerna har tagit allt större plats i ekonomin,
            både på grund av kapitalets behov och på grund av folkliga krav.
            Genom 1900-talet kan man se en tydlig och ganska konsekvent ökning
            av skatteuttaget som brutits av de senaste decenniernas högervridning
            av politiken. I vårt land har en stor del av ökningen av den offentliga
            konsumtionen gått till just kommunerna. Kommunerna har särskilt
            utmärkt sig, i högre utsträckning än andra, när det gäller att
            avlöna det traditionella kvinnoarbetet. Totalt sett utgör kvinnor
            omkring 80 % av de anställda i kommunerna. Det är en utveckling
            som har varit positiv, men det är också en utveckling som har
            resulterat i att kvinnors arbete är alldeles för lågt avlönat.
            Här måste en ändring komma till stånd. Kommunal kan till exempel
            inte göra annat än att säga upp sitt löneavtal för att medlemmarna
            ska ha någon chans att komma ikapp andra grupper.
          </note>
          <note>
            Det krävs alltså ett långsiktigt större utrymme för offentlig
            konsumtion. Den senaste långtidsutredningen antar till exempel
            att tillväxten fram till 2015 i stort sett ska vara lika stor
            som under de senaste 25
          </note>
          <note>
            åren, men fördelningen av produktionsökningen sägs däremot komma
            att skilja sig markant från den tidigare, det vill säga i framtiden
            antas den privata konsumtionen öka med 45 % samtidigt som konsumtionen
            av offentliga tjänster bara ökar med 15 %. Detta är en fullständigt
            oacceptabel relation. Mer måste till den offentliga konsumtionen
            och mindre till den privata.
          </note>
          <note>
            Herr talman! Under den gångna mandatperioden innebar resurstillskott
            till kommunsektorn, som s, v och mp kom överens om, att vi i stort
            sett kom tillbaka till 1990 års nivå vad gäller personalresurser
            i vård, skola och omsorg. I den så kallade 121-
          </note>
          <note>
            punktsöverenskommelsen mellan s, v och mp, som gäller den här
            mandatperioden, framgår på ett flertal ställen att vi gemensamt
            har ställt ut löften om mer resurser till kommunerna. Det handlar
            om fler lärare i skolan, fler anställda i förskolan och 20 miljarder
            till vården för att köerna ska kortas och kvaliteten förbättras.
            En viktig åtgärd är att höja lönenivån i kvinnodominerade yrken.
            "För att klara detta och för att anställa fler kommer kommuner
            och landsting att ges ökade resurser de kommande åren."
          </note>
          <note>
            I våras skrev Kommunförbundet vad gäller kommunernas ekonomi
            att de samlade ekonomiska resurserna ska vara tillräckliga för
            att möta medborgarnas behov och förväntningar. Finansieringen
            av de kommunala verksamheterna ska bygga på att kommunerna i största
            möjliga utsträckning står på egna ben i ekonomiska hänseenden.
            Finansieringsprincipen ska tillämpas fullt ut i samband med statliga
            beslut.
          </note>
          <note>
            Hur ser det då ut? Är de samlade ekonomiska resurserna tillräckliga?
            Nej. Många politiker i kommuner och landsting håller i dagarna
            på att göra färdigt sina budgetar för nästa år. Många av dem har
            det svettigt. De ska få sin budget i balans. Kostnaderna får inte
            överstiga intäkterna. Jag vet också att kostnadsexplosionen till
            följd av LSS-reformen gör det ytterligare jobbigt att klara en
            budget i balans. Kommunförbudet skriver att bruttokostnaderna
            för handikappomsorgen har ökat med 58 %, eller 10 miljarder kronor,
            under perioden 1997-2000.
          </note>
          <note>
            Den så kallade LSS-reformen - LSS är en rättighetslag - har inneburit
            en betydande livskvalitetshöjning för många funktionshindrade.
            Samtidigt är den statliga reformen kraftigt underfinansierad.
            Här har inte finansieringsprincipen fungerat. Med en fungerande
            finansieringsprincip skulle staten ta kostnadsansvaret för denna
            rättighetslag. Kommunerna står redan i dag inför att antingen
            göra stora nedskärningar i övrig kärnverksamhet eller att höja
            skatten med betydande belopp. Vänsterpartiet vill ha hållbara
            regler för finansieringsprincipen. Det innebär att staten och
            kommunsektorn ska göra en inbördes ekonomisk reglering när staten
            fattar beslut om ändrade regler som påverkar den kommunala ekonomin,
            något som inte har fungerat vad gäller LSS-reformen.
          </note>
          <note>
            Ett sätt att stärka kommunernas framtida möjligheter att finansiera
            sin verksamhet är att på olika sätt bredda den kommunala skattebasen.
            Kommunernas skatteintäkter kan öka, och de generella statsbidragen
            kan minska.
          </note>
          <note>
            Jag ser att min talartid är slut. Jag skulle bara slutligen vilja
            säga att det är ett problem att statsbidragen inte är kopplade
            till löneökningarna.
          </note>
          <note>
            När Vänsterpartiet i valrörelsen lovade 10 miljarder kronor till
            åtgärder för att minska löneklyftan mellan vad kvinnor och män
            tjänar fanns det belackare som anklagade oss för att vilja bedriva
            statlig lönepolitik. Varför inte börja minska löneklyftan genom
            att låta statsbidragen växa i takt med löneutvecklingen?
          </note>
          <note type="speaker">
            Anf. 237 LENA EK (c) replik:
          </note>
          <note>
            Herr talman! Siv Holma talade om den kommunala ekonomin. För
            att slippa den diskussionen skulle jag vilja inleda med att säga
            att vi båda två talar för den mellankommunala skatteutjämningen.
          </note>
          <note>
            Vad jag funderar över är när Siv Holma, som ju har stött den
            politik som regeringen förde under förra mandatperioden, pratar
            om kommunernas ekonomi.
          </note>
          <note>
            Kommunförbundet redogjorde i våras i en rapport för att finansieringsprincipen
            borde ha gett kommunerna
          </note>
          <note>
            5 ½ miljarder mer under perioden, pengar som inte har kommit
            kommunerna till godo därför att man har fuskat med finansieringsprincipen.
            Det skulle ge 5 ½
          </note>
          <note>
            miljoner bara i min lilla kommun. Det betyder många tjänster
            och skulle innebära en stor lättnad.
          </note>
          <note>
            Siv Holma talar om kvinnornas lönesituation.
          </note>
          <note>
            Men det är inte mer än ett par månader sedan Centerpartiet lade
            ett yrkande om en lönerevision inom den offentliga sektorn för
            att lyfta upp de lägsta kvinnolönerna. Det sade Vänsterpartiet
            nej till.
          </note>
          <note>
            Också vårt inkomstskatteförslag, som faktiskt rejält skulle bredda
            den kommunala skattebasen, sade
          </note>
          <note>
            Vänsterpartiet nej till.
          </note>
          <note>
            Det är stor skillnad mellan retoriken och praktiken!
          </note>
          <note type="speaker">
            Anf. 238 SIV HOLMA (v) replik:
          </note>
          <note>
            Herr talman! Först några ord om finansieringsprincipen. Om jag
            har räknat rätt när det gäller Centerpartiets ekonomiska motioner
            och hur mycket
          </note>
          <note>
            Centerpartiet skulle vilja öka kommunsektorn klarar man inte
            av vad Lena Ek här har uttryckt.
          </note>
          <note>
            Jag uttrycker mig på följande sätt. Kommunsektorn behöver mer
            resurser för att klara av att höja lönerna i kvinnodominerade
            verksamheter. Det räcker inte med en lönerevision. Jag tycker
            att det är oförtjänt att Centerpartiet gör det till en politisk
            poäng.
          </note>
          <note>
            Det viktiga i sammanhanget tycker jag är att också vidta åtgärder
            som får avsedd effekt. Tyvärr ges det inte med vad Lena Ek beskriver
            kring Centerns ekonomiska politik i de här sammanhangen.
          </note>
          <note type="speaker">
            Anf. 239 LENA EK (c) replik:
          </note>
          <note>
            Herr talman! Ja, vi lägger till ganska många fler miljarder till
            kommunerna i vårt budgetförslag. Framför allt har vi varit väldigt
            noga med att följa finansieringsprincipen. En enig styrelse i
            Kommunförbundet kritiserade majoriteten och sade att här fattas
            5 ½
          </note>
          <note>
            miljarder. Det var förra mandatperioden. Vi får väl se hur mycket
            som fattas den här mandatperioden.
          </note>
          <note>
            Om vi ska prata kvinnolöner finns det två saker som kan göras.
            Dels kan man göra en lönerevision inom den offentliga sektorn.
            Detta har Vänsterpartiet sagt nej till. Dels kan man faktiskt
            sänka skatterna för människor med de lägsta inkomsterna.
          </note>
          <note>
            Under de senaste fyra åren har ni medverkat till skattesänkningar
            som handlat om att sänka fyra gånger mer för den som tjänar 35
            000 kr än för den som tjänar 15 000 kr. Detta drabbar kvinnor
            oerhört hårt.
          </note>
          <note>
            Dessutom har ni sett till att stänga in kvinnor i den offentliga
            sektorn genom att vara med och rösta för stopplagar som inte har
            gett kvinnorna möjligheter att skaffa annan försörjningsform än
            anställning inom den offentliga sektorn där de väldigt tydligt
            lönediskrimineras.
          </note>
          <note type="speaker">
            Anf. 240 SIV HOLMA (v) replik:
          </note>
          <note>
            Herr talman! När det gäller lönerevisionen vill jag minnas att
            när finansutskottets betänkande i sammanhanget behandlades var
            Vänsterpartiets uppfattning i frågan tillgodosedd. Lena Ek gör
            en politisk poäng av att den här motionen inte blev bifallen,
            men i sak var den tillgodosedd.
          </note>
          <note>
            Sedan har vi frågan om den offentliga sektorns förstärkning och
            så vidare. Under denna mandatperiod kommer jag - jag nämnde i
            min uppräkning att det finns ett gott underlag för att förstärka
            den offentliga sektorn - att arbeta för att se till att det görs
            på ett sätt som Centern säkert inte hade klarat av vare sig i
            en blågrön mittenregering eller i en renodlat borgerlig regering.
            Jag känner mig alltså ganska trygg i den förvissningen.
          </note>
          <note>
            Det finns problem med att sänka skatten för att höja lönen. Lena
            Ek vet lika väl som jag att det är viktigt att ha en pensionsgrundad
            lön - detta för att kunna ha en vettig ålderdom och få en vettig
            pension när man blir pensionär. Det kravet tillgodoses inte när
            man sänker skatten.
          </note>
          <note type="speaker">
            Anf. 241 CARL B HAMILTON (fp) replik:
          </note>
          <note>
            Herr talman! Jag har noterat att Siv Holma har en lång rad behov
            som hon vill tillfredsställa - LSS-
          </note>
          <note>
            reformen och andra reformer och utgifter. Det är fråga om enorma
            behov.
          </note>
          <note>
            Jag har en mycket enkel fråga: Hur skapas den ekonomiska tillväxt
            som skulle göra dessa reformer möjliga?
          </note>
          <note type="speaker">
            Anf. 242 SIV HOLMA (v) replik:
          </note>
          <note>
            Herr talman! Hur skapas tillväxt? Ja, det uttryckte jag i början
            av mitt anförande. Det handlar om sysselsättning - om att ha hög,
            ja, full, sysselsättning, om att ha arbete åt alla. Det skapar
            det välståndsbringande som man kan använda sig av när det gäller
            att fördela. Naturligtvis ingår i detta att vi har företag.
          </note>
          <note>
            Om Carl B Hamilton trodde att jag skulle säga att jag är företagsfientlig,
            så kan jag säga att det är helt felaktigt. Jag tror att Carl B
            Hamilton under sin tid i riksdagen kommer att upptäcka att Vänsterpartiet
            till exempel har en relativt hyfsad småföretagarpolitik.
          </note>
          <note type="speaker">
            Anf. 243 CARL B HAMILTON (fp) replik:
          </note>
          <note>
            Herr talman! En tidigare ledamot av skatteutskottet drev en mycket
            företagsvänlig skattepolitik -
          </note>
          <note>
            åtminstone försökte han göra det - men han körde huvudet i väggen
            och lämnade salen.
          </note>
          <note>
            Det är klart att sysselsättning, och hög sysselsättning, är väldigt
            viktigt. Men man kan inte vara sysselsatt i vad som helst - säg
            av AMS, för att ta ett extremt exempel. Jag menar att det är en
            alldeles för enkel syn som här kommer till uttryck. I Afrikas
            fattigaste länder arbetar människor oerhört hårt och i många timmar.
            Problemet är att de har en väldigt låg produktivitet.
          </note>
          <note>
            Jag kan omformulera min fråga. Vi har i dag 4-
          </note>
          <note>
            5 % arbetslöshet - lite grann beroende på hur man räknar. Hur
            ska vi få det så att de människor som är sysselsatta också har
            en hög produktivitet?
          </note>
          <note>
            Eller låt mig göra frågan lite mer specifik och inriktad på det
            kommunala: Hur kan man tänka sig att ändra det kommunala skatteutjämningssystemet
            och incitamenten vad gäller kommunernas användning av ekonomiska
            resurser på ett sådant sätt att tillväxt och produktiv sysselsättning
            främjas? Det är ju inte bara utgifter utan också en inkomstsida
            att tänka på.
          </note>
          <note type="speaker">
            Anf. 244 SIV HOLMA (v) replik:
          </note>
          <note>
            Herr talman! Vi har duktiga företrädare i skatteutskottet. Marie
            Engström och Per Rosengren har gjort, och kommer också fortsättningsvis
            att göra, bra insatser när det gäller detta, så Carl B Hamilton
            kan vara väldigt lugn.
          </note>
          <note>
            Jag förstod inte riktigt frågan om utjämningssystemet. Men principiellt
            tror jag på en rättvis utjämning - ett inkomst- och kostnadsutjämningssystem
            är i sig produktivt. Rättvisa är i sig produktivt. Ingenting talar
            för att stora klyftor i samhället skulle vara incitament för att
            få människor att bli mer produktiva. I
          </note>
          <note>
            och för sig motsägs väl det av Carl B Hamiltons exempel om Afrika.
          </note>
          <note>
            Syftet med nuvarande utjämningssystem är att utjämna strukturella
            och opåverkbara skillnader mellan olika kommuner. Skattekraften
            är ett sådant exempel. När det gäller inkomstutjämningen tycker
            jag att det absolut viktigaste i utjämningssystemet är just utjämningen
            av inkomster när det gäller skattekraften i hög- och låginkomsttagarkommuner.
          </note>
          <note type="speaker">
            Anf. 245 KARIN PILSÄTER (fp) replik:
          </note>
          <note>
            Herr talman! Det var bra att Siv Holma förtydligade sig i replikskiftet.
            Hon tyckte ändå att det är bra att vi har företag för att kunna
            betala allting. Det är en bra start. Frågan är om man tycker att
            det så bra att vi har företag att man är beredd att driva en politik
            som handlar om att folk ska vilja starta företag, att företag
            ska växa och göra det här i vårt land. Som jag försökte förklara
            för Arne Kjörnsberg tidigare kan man inte betala sjuksköterskor
            med skatt på sjuksköterskor. Då är hög sysselsättning viktig,
            inte bara att många människor jobbar utan också att de jobbar
            effektivt och bra. Man är sysselsatt om man till exempel är sjukskriven
            och hemma.
          </note>
          <note>
            Målet för den höga effektiva sysselsättningen,
          </note>
          <note>
            80 %, kommer inte att nås. Det kommer att plana ut och sjunka
            lite grann. Därför är min fråga om Siv
          </note>
          <note>
            Holma skulle kunna ta någon minut i repliken för att utveckla
            hur man vill göra för att få folk i jobb.
          </note>
          <note type="speaker">
            Anf. 246 SIV HOLMA (v) replik:
          </note>
          <note>
            Herr talman! Jag vill börja med att säga en sak till
          </note>
          <note>
            Karin Pilsäter. Att sätta det privata gentemot det offentliga
            blir lite konstigt. Ta till exempel en sjuksköterska som jobbar
            i ett privat sjukhus och betalar skatt. Det är bättre, och det
            genererar mera av värde för att klara av välfärden.
          </note>
          <note>
            Det finns många åtgärder som måste vidtas för att klara sysselsättningen.
            Vi har ett mål på 80 %. Precis som Karin Pilsäter sade i sitt
            anförande ligger vi nu på 78 %, och det finns risk för att man
            inte kan klara av att komma upp till 80. Det krävs, enligt Vänsterpartiets
            sätt att se på detta, ytterligare åtgärder, där kampen mot ohälsan
            är en viktig åtgärd för att helt enkelt få bukt med de ökande,
            accelererande sjukkostnaderna.
          </note>
          <note type="speaker">
            Anf. 247 KARIN PILSÄTER (fp) replik:
          </note>
          <note>
            Herr talman! Det är väldigt intressant. Det verkar som att ni
            i det röda laget helt enkelt inte har klart för er sambanden,
            att det är den privata sektorn som måste skapa resurserna så att
            man kan använda dem till de viktiga och bra saker som vi finansierar
            i den offentliga sektorn. Den sjuksköterska som jobbar i ett privat
            vårdföretag men vars verksamhet bekostas av offentliga medel jobbar
            i det sammanhanget på exakt samma villkor som om hon vore i den
            offentliga sektorn. Det måste likafullt finansieras från annan
            privat verksamhet.
          </note>
          <note>
            Det är en fråga som jag skulle kunna bolla tillbaka. När det
            nu är så att de sjuksköterskor som jobbar i de privata vårdföretagen
            har lägre sjukfrånvaro, högre löner och trivs bättre, varför är
            det dem ni vill bekämpa i stället för att bejaka det? Vi får mindre
            utgifter och mera nöjda sjuksköterskor och patienter.
          </note>
          <note>
            Det är det som är den stora vinsten. Varför skjuter ni in er
            på de vårdföretag som har lägre sjukfrånvaro och högre löner?
          </note>
          <note type="speaker">
            Anf. 248 SIV HOLMA (v) replik:
          </note>
          <note>
            Herr talman! Först och främst skulle jag vilja säga att det inte
            finns något samband mellan höga skatter och låg sysselsättning.
            Sverige är ett sådant land som har en relativt hög skattenivå,
            men vi har också en låg arbetslöshet och en hög sysselsättning
            jämfört med många andra länder. Det resonemang som Folkpartiet
            med flera tar upp är att det skulle vara tillväxthämmande att
            ha höga skatter. Som jag sade är rättvisa och trygghet produktivt.
          </note>
          <note>
            Att inte vara förtjust i att privatisera den offentliga sektorn
            handlar om att vi vill ha skola, vård, omsorg som är tillgängliga
            för alla och som styrs av behov, att grunden inte är att man ska
            ha en tjock plånbok.
          </note>
          <note>
            Det handlar om att säkerställa vård, skola, omsorg utifrån behov
            i offentlig regi, vilket man förlorar när det är privatiserat.
          </note>
          <note type="speaker">
            Anf. 249 LENA EK (c):
          </note>
          <note>
            Herr talman! Ärade ledamöter och åhörare! Vi har en ganska allvarlig
            ekonomisk situation i Sverige i dag med en vikande internationell
            konjunktur, drastiskt sänkta börskurser, en marknad i USA som
            vacklar och där hushållens tilltro till den framtida ekonomiska
            utvecklingen har sjunkit ned på en nivå som bedöms som oerhört
            alarmerande.
          </note>
          <note>
            Samtidigt har vi i Europa stora ekonomier som också vacklar.
            Vi har i Sverige en exportindustri som har fått sälja mindre det
            senaste året och där kurvorna har brutits, särskilt under den
            senaste månaden. Vi har drastiskt ökade sjuktal, och vi har i
            den lågkonjunktur som vi befinner oss i ökande kostnader i de
            olika trygghetssystemen. Vi har sjunkande värde på kronan, någonting
            som långsamt gör oss alla fattigare. Dessutom har vi ett utbrett
            missnöje med vården och skolan hos de människor som är väljare,
            skattebetalare och också konsumenter i den offentliga sektorn.
            Samtidigt har en av de stora fackliga organisationerna, Kommunal,
            sagt upp sitt avtal för revision.
          </note>
          <note>
            Det handlar om ett stort förbund med många kvinnliga medlemmar,
            anställda i den offentliga sektorn, ett förbund vars medlemmar
            inte har sett frukterna av den högkonjunktur vi just har gått
            igenom och som därför bär med sig ett missnöje som i den här situationen
            blir oerhört farligt.
          </note>
          <note>
            Å andra sidan har vi en regering som under fyra år har försummat
            att vidta de strukturreformer som hade behövts, en regering som
            har ägnat sig åt att spendera i stället för att konsolidera och,
            skulle jag vilja säga, fundera över den här situationen.
          </note>
          <note>
            I torsdags, för några dagar sedan, kom en rapport från Konjunkturinstitutet
            om lönebildningen. Vi står inför en ganska djup ekonomisk diskussion
            i Sverige framöver, eftersom scenariot för omröstning om ett eventuellt
            medlemskap i EMU tornar upp sig.
          </note>
          <note>
            I denna situation har Konjunkturinstitutet i sin rapport pekat
            på lönebildningen som en viktig faktor för hur det ska inom eller
            utanför EMU i fortsättningen. Lönebildningen är en viktig faktor
            med tanke på att vi ligger för högt i fråga om lönebildningen,
            runt
          </note>
          <note>
            5 %. Optimalt är 3 ½ %. Det är siffror som all expertis pekar
            på som den nivå som vi egentligen borde ha.
          </note>
          <note>
            Vad medför en lönebildning som fungerar på det viset att den
            ger 1-1 ½ % för hög nivå? Ja, det medför till exempel att sysselsättningsmålet
            blir omöjligt att uppnå. Divergensen mellan regeringens prognoser
            och det som Konjunkturinstitutet redovisar ligger på
          </note>
          <note>
            3-4 %. Och det kostar, det kostar oerhörda summor i statsbudgeten.
            Det kostar också i minskad tillväxt, en tillväxt som under den
            mätperiod som det handlar om i rapporten skulle, om man kunde
            hålla lönebildningen på rätt nivå, ge ett reformutrymme på 55-60
            miljarder. Det är nästan precis det reformutrymme som skulle behövas
            för att rätta till ganska mycket av det som många i den här kammaren,
            men framför allt många medborgare, är oerhört kritiska till.
          </note>
          <note>
            I det här läget säger statsministern att lönebildningen i Sverige
            fungerar, har upprepat det vid flera tillfällen. Jag skulle vilja
            höra vad Arne Kjörnsberg har för åsikt i denna fråga. Fungerar
            lönebildningen, eller fungerar den inte i Sverige?
          </note>
          <note>
            Lönebildningen är ju parternas ansvar, det är jag också fullt
            medveten om och respekterar. Ändå finns det en tydlig lönediskriminering.
            Medlingsinstitutet rapporterade i våras att inte ett enda avtal
            i sista omgången hade adresserat jämställdhetsproblematiken.
          </note>
          <note>
            Tre förbund hade en låglönesatsning på 100 kr som indirekt gav
            en viss jämställdhetseffekt, men annars fanns det ingenting.
          </note>
          <note>
            Samtidigt har Socialdemokraterna med stöd av
          </note>
          <note>
            Vänsterpartiet och Miljöpartiet under det föregående året ägnat
            sig åt skattesänkningar, vilket ju är bra.
          </note>
          <note>
            Men problemet är att dessa skattesänkningar är feladresserade.
            Samtidigt som det finns en stor grupp kvinnor som inte klarar
            sitt dagliga liv och sin familj och som mår dåligt av denna lönediskriminering
            sänker man skatten fyra gånger så mycket för den som tjänar 35
            000 kr jämfört med den som tjänar
          </note>
          <note>
            15 000 kr. Det är dessa kvinnor som utgör kärntruppen i Kommunal
            som nu reagerar mot detta. Dels ligger de på låga lönenivåer,
            dels kan de inte leva på den lön som de får för ett - som vi alla
            vet - hårt slit i offentlig sektor.
          </note>
          <note>
            Då blir min andra fråga till Arne Kjörnsberg: Hur ska man se
            till att dessa stora grupper av kvinnor får ett konsumtionsutrymme
            som gör att de kan leva ett drägligt liv utan att man sätter lönebildningen
            ur spel på ett sådant sätt att det totalt äventyrar den svenska
            ekonomin?
          </note>
          <note type="speaker">
            Anf. 250 ARNE KJÖRNSBERG (s) replik:
          </note>
          <note>
            Herr talman! Lena Ek talar om vikande börskurser i Sverige. Vilket
            tidsperspektiv är det då som avses?
          </note>
          <note>
            Jag undrar om Lena Ek är medveten om att efter det att budgetpropositionen
            lades fram den 8 oktober har börskurserna i Sverige gått upp med
            - mellan tummen och pekfingret - 23-25 %. Men Lena Ek har kanske
            ett längre perspektiv.
          </note>
          <note>
            När det gäller den sjunkande kronan, vilket perspektiv handlar
            det då om? Är det ett år eller två månader? Annars är det ju bara
            som ringar på vattnet.
          </note>
          <note>
            Det säger ingenting. Tala om vilket tid det gäller!
          </note>
          <note>
            Jag ska inte använda min repliktid till att svara på frågor från
            den som talar. Dessa frågor får Lena Ek ställa till mig senare.
          </note>
          <note>
            Jag vill bara påminna om att i slutet av 80-talet var det sjuksköterskornas
            löner som var problemet. I
          </note>
          <note>
            riksdagens talarstol stod då den tidens statsminister
          </note>
          <note>
            Ingvar Carlsson och sade: Vi klarar att höja lönerna för sjuksköterskorna
            om inte alla andra ska kompensera sig. Likadant är det för Kommunals
            medlemmar.
          </note>
          <note type="speaker">
            Anf. 251 LENA EK (c) replik:
          </note>
          <note>
            Herr talman! Antingen kan man ha respekt för människors problem
            eller också kan man strunta i dem. Vi kan ju diskutera deciler,
            årsstatistik och
          </note>
          <note>
            SCB:s arbetssätt över huvud taget. Men min fråga är:
          </note>
          <note>
            Anser Arne Kjörnsberg - och det har han möjlighet att ta upp
            nu eller i sitt anförande - att lönebildningen i Sverige fungerar?
            Håller han med statsministern eller inte?
          </note>
          <note>
            Denna grupp medborgare och kvinnor som har så stor betydelse
            för svensk ekonomi förtjänar att kunna leva på sin lön. Dessa
            kvinnor förtjänar också en högre lön, men där har vårt förslag
            om lönerevision röstats ned. Mycket står arbetsmarknadens parter
            för, men det finns en del som vi i skatteutskottet och i kammaren
            kan göra när det gäller konsumtionsutrymmet för denna grupp kvinnor.
            Man kan välja att ta deras problem på allvar eller att inte göra
            det.
          </note>
          <note type="speaker">
            Anf. 252 ARNE KJÖRNSBERG (s) replik:
          </note>
          <note>
            Herr talman! Jag anser att lönebildningen i Sverige fungerar
            mycket bättre nu än vad den gjorde för ett antal år sedan. Den
            fungerar inte perfekt, men ibland funderar jag över om man kan
            nå det perfekta. Arbetsmarknadens parter i Sverige - lägg märke
            till att jag inte bara talar om de fackliga organisationerna -
          </note>
          <note>
            har tagit ett stort ansvar under de senaste fem-åtta åren, och
            det är värt all respekt. Jag tror att de är på väg att nå det
            som är så nödvändigt, att löneutvecklingen i Sverige inte får
            gå snabbare än i jämförbara länder.
          </note>
          <note>
            Lena Ek får väl göra som jag om hon inte vill ha statlig lönepolitik,
            nämligen lita på de fackliga arbetsmarknadsorganisationerna.
          </note>
          <note type="speaker">
            Anf. 253 LENA EK (c) replik:
          </note>
          <note>
            Herr talman! Arne Kjörnsberg säger att lönebildningen har blivit
            bättre. Mellan vilka år menar han då? Så kan jag fortsätta denna
            diskussion.
          </note>
          <note>
            Det som vi kan jämföra med är årets resultat i
          </note>
          <note>
            Konjunkturinstitutets rapport. Där konstaterar man att vi ligger
            1-1 ½ % för högt för att vi ska kunna klara sysselsättningen och
            tillväxten på ett sådant sätt att vi åstadkomma lite konstruktiva
            saker i det här landet och inte bara ägna oss åt att försöka att
            hitta billigast möjliga lån därför att statsskulden kommer att
            öka på grund av att vi inte klarar tillväxten. Det är ett förhållningssätt.
          </note>
          <note>
            Det är också ett förhållningssätt hur man engagerar sig för de
            människor som har en låg lön. Arbetsmarknadens parter förfogar
            över avtalen, men deras arbete underlättas oerhört mycket om dessa
            grupper på ett annat sätt får ett ökat konsumtionsutrymme.
          </note>
          <note type="speaker">
            Anf. 254 ARNE KJÖRNSBERG (s):
          </note>
          <note>
            Herr talman! Av naturliga och kanske tvingande skäl består en
            sådan här debatt mest av deklarationer.
          </note>
          <note>
            Men det får vi försöka att leva med.
          </note>
          <note>
            För min del vill jag för mitt parti och för den socialdemokratiska
            gruppen i riksdagens skatteutskott redovisa vilka huvudsakliga
            linjer som kommer att gälla för vår skattepolitik under den kommande
            mandatperioden. Men vi har naturligtvis ett öppet sinne för att
            det kan ske väldiga förändringar som vi nu inte kan bedöma, och
            det får vi i så fall återkomma till.
          </note>
          <note>
            Först ska vi ha ordning och reda i ekonomin.
          </note>
          <note>
            Budgettaken ska hållas. Överskottet i de offentliga finanserna
            ska vara 2 % av bruttonationalprodukten över en konjunkturcykel.
            Detta måste vi möjligen ändra, men det beror på hur diskussionen
            förs vid folkomröstningen om EMU. Det får vi återkomma till senare.
            För närvarande ska överskottet vara 2 % av bruttonationalprodukten
            över en konjunkturcykel.
          </note>
          <note>
            "Socialdemokratin kommer aldrig att medverka till att Sveriges
            ekonomi undermineras. Därför måste reformer vara finansierade.
            I första hand måste nya resurser användas för att öka tryggheten
            och rättvisan.
          </note>
          <note>
            Det måste gå före stora skattesänkningar." Så sade vi i den valrörelse
            som avslutades med valet den 15
          </note>
          <note>
            september, och det gäller lika mycket i dag.
          </note>
          <note>
            Vi har ett högt skatteuttag i Sverige. Skälet är helt enkelt
            att vi ofta i stor politisk enighet bestämt oss för en väg för
            att komma till rätta med den generella välfärdens finansiering.
            Välfärden ska gälla alla, inte bara några. Vi kan naturligtvis
            diskutera vad vi menar med välfärd. Jag anser att det innebär
            ett antal resurser som gör att vi kan kontrollera våra egna liv
            och våra närmastes sätt att leva.
          </note>
          <note>
            Välfärd rör sig inte bara om ekonomiska tillgångar såsom inkomst
            och förmögenhet. Det handlar om bostad, skola, barnomsorg, sjukvård,
            arbete och akassa om man blir arbetslös. Det är ett livslångt
            lärande. Det är kunskap. Sedan finns det en del annat som inte
            har direkt med pengar att göra, nämligen trygghet i ett vitt perspektiv,
            ett socialt nätverk. Det är kultur. Det är delaktighet. Det är
            att ha politiska resurser för att kunna hävda sina egna och sina
            kamraters intressen.
          </note>
          <note>
            För oss är det inte en tillfällighet - och det tycks gälla för
            den överväldigande delen av svenska folket
          </note>
          <note>
            - att den gemensamma välfärden i huvudsak ska finansieras genom
            skatter. Man kan naturligtvis göra på annat sätt. Man kan införa
            avgifter och försäkringspremier, men då skulle troligen väldigt
            många människor med lägre inkomster stängas ute. Vi har valt skattevägen
            eftersom vi är övertygade om att det är det effektivaste sättet
            att finansiera en välfärd som ska tillkomma alla. Lägg märke till
            att jag säger alla!
          </note>
          <note>
            Det gäller inte bara några, inte 80 % och inte 90 %, utan det
            gäller alla.
          </note>
          <note>
            För oss socialdemokrater i allmänhet och för socialdemokraterna
            i riksdagens skatteutskott i synnerhet har skatterna tre, kanske
            fyra uppgifter.
          </note>
          <note>
            För det första ska skatterna betala våra gemensamma utgifter,
            och jag vill påminna om de utgifter som vi ofta i stor enighet
            har beslutat om.
          </note>
          <note>
            För det andra tycker jag, med all respekt för Anne-Marie Pålsson,
            att de ska vara utjämnande. De ska fördelas dels över varje människas
            livscykel, dels mellan olika grupper.
          </note>
          <note>
            För det tredje ska skatterna vara miljöstyrande. Vi ska genom
            exempelvis den tekniska metoden skatteväxling bekämpa sådant som
            är miljöstörande eller direkt miljöfarligt, och det ska vi göra
            för våra barns och barnbarns skull, om vi inte tänker på oss själva.
          </note>
          <note>
            För det fjärde - men det är lättare att säga än att göra - skulle
            jag vilja använda skattesystemet som ett konjunkturpolitiskt medel,
            alltså höja skatten och strama åt när det går för fort och sänka
            skatten när vi behöver blåsa på. Men jag vet att detta, för jag
            har varit med om att försöka, är mycket lättare att säga än att
            göra.
          </note>
          <note>
            Herr talman! För att inte dra på mig några repliker alldeles
            i onödan ska jag säga något om sådant som vi ytterligare vill
            göra och kommer att göra.
          </note>
          <note>
            För det första håller beskattningen vid så kallade andelsbyten
            på att ses över, och det kommer ett regeringsförslag inom någon
            eller några veckor.
          </note>
          <note>
            För det andra leder finansutskottets tidigare ordförande Jan
            Bergqvist en utredning om fastighetsskatten. Utredningen ska också
            se över förmögenhetsoch arvsskatterna.
          </note>
          <note>
            För det tredje tycker jag att vi bör se över reglerna om dubbel
            bosättning. För närvarande kan man få avdrag för dubbel bosättning
            i två år. Med tanke på den arbetsmarknad som har växt fram och
            blir alltmer tydlig tror jag inte att den regeln fungerar. Den
            fungerar inte på den moderna arbetsmarknaden. Den är för fyrkantig.
            Lägg märke till att här sade jag "jag", för här har vi inget partibeslut.
            Men jag blir alltmer övertygad om att man bör göra någonting på
            det området för att underlätta den moderna arbetsmarknaden där
            alltfler människor veckopendlar.
          </note>
          <note>
            Dessutom kommer 3:12-utredningen, som nu bereds, att vara underlag
            för ett förslag på det området.
          </note>
          <note>
            Jag skulle också vilja - men det får ekonomin avgöra
          </note>
          <note>
            - kompensera för den sista fjärdedelen av egenavgifterna till
            pensionssystemet.
          </note>
          <note>
            Jag hoppas, för jag har inga överdrivna förväntningar, att vi
            får ett så brett stöd som möjligt för detta i Sveriges riksdag.
            Det vore bra för Sverige, men jag har inga överdrivna förväntningar.
            Det finns inget område där skiljelinjerna är så tydliga som på
            skatteområdet. Det har jag lärt mig under mina år som ledamot
            av skatteutskottet.
          </note>
          <note type="speaker">
            Anf. 255 PER LANDGREN (kd) replik:
          </note>
          <note>
            Herr talman! Om skatteutskottets ordförande bara tar ett steg
            tillbaka i tanken och funderar på de skatterättsliga principerna,
            är Arne Kjörnsberg nöjd med den svenska skattelagstiftningen ur
            skatterättslig synpunkt och ur etisk synpunkt?
          </note>
          <note type="speaker">
            Anf. 256 ARNE KJÖRNSBERG (s) replik:
          </note>
          <note>
            Herr talman! Nej, jag är inte nöjd. Det finns alltid saker som
            man kan göra. Svensk skattelagstiftning, liksom alla andra länders
            som jag känner till, är krånglig. Den är alldeles särskilt krånglig
            i Sverige, och jag ska tala om för Per Landgren varför. Jo, vi
            svenskar är sådana att det ska vara rättvist till sista kommatecknet.
            Då blir det krångligt. Det är därför som vi inte kan arbeta så
            mycket med schablonbeskattning som man gör i vissa andra länder.
            Jag tycker att vi bör pröva det, men jag är övertygad om att vi
            kommer att möta motstånd just utifrån utgångspunkten att människor
            kommer att säga: Det är inte rättvist. Sedan kommer vi att ha
            olika uppfattningar om vad som är rättvisa. Anne-Marie Pålssons
            huvudanförande var ett tydligt exempel på det, men det får vi
            tillfälle att återkomma till.
          </note>
          <note>
            Jag vill bara som en deklaration säga att jag kan ha en uppfattning
            om vad rättvisa är. Per Landgren kan ha en annan, och andra ärade
            ledamöter av kammaren kan ha en tredje, fjärde, femte eller trehundrafyrtionionde.
          </note>
          <note type="speaker">
            Anf. 257 PER LANDGREN (kd) replik:
          </note>
          <note>
            Herr talman! Det tarvar då att man definierar rättvisa och ser
            vilken definition som bäst stämmer överens med ens politiska ideologi
            och naturligtvis också med de logiska regler som vi har.
          </note>
          <note>
            Jag vill bara be, herr talman, Arne Kjörnsberg att specificera
            sig något ytterligare när det gäller vilka etiska och skatterättsliga
            problem han ser med skattetrycket. Är det några enskilda skatter
            som han är beredd att peka ut, eller finns det kanske till och
            med nivåer som skapar orättvisa eller som är godtyckliga?
          </note>
          <note>
            Vi hade ju en diskussion om godtycklighet förut.
          </note>
          <note>
            Finns det något som är godtyckligt? Nu kan jag inte återkomma.
            Men kan undantagen i förmögenhetsskatten möjligtvis vara ett exempel
            på godtycklighet?
          </note>
          <note type="speaker">
            Anf. 258 ARNE KJÖRNSBERG (s) replik:
          </note>
          <note>
            Herr talman! I 4 000 år har stora tänkare funderat på vad som
            är rättvist. De har inte kommit till någon absolut sanning i den
            frågan, så vi får diskutera den.
          </note>
          <note>
            Det är vår bakgrund, vår utgångspunkt och vad vi vill nå som
            kommer att leda oss, troligen ibland, till olika uppfattningar.
            Jag hoppas att vi ibland kan bli ense.
          </note>
          <note>
            Godtyckliga - jag förstod att Per Landgren tänkte på de där miljardärerna.
            För att säga det en gång för alla - det har jag förresten inga
            förhoppningar om för jag har gjort det så många gånger tidigare
            - är anledningen till att den här mannen som äger det stora klädföretaget,
            ni vet det där med två bokstäver, inte betalar förmögenhetsskatt
            på det arbetande kapitalet i företaget att vi inte vill och ni
            inte vill att man ska betala förmögenhetsskatt på arbetande kapital.
            Däremot ska han liksom alla andra betala förmögenhetsskatt på
            bilar, båtar, sommarstugor, villor och allt vad det är. Däri ligger
            skillnaden. Så försök inte med den grejen, för den håller inte.
            Ni vill det nämligen inte.
          </note>
          <note type="speaker">
            Anf. 259 LENA EK (c) replik:
          </note>
          <note>
            Herr talman! Jag skulle vilja berätta om en god vän som jag har
            i Gryts skärgård. Det är en äldre herre, en bra bit över pensionsåldern.
            Han och hans syster ärvde åtta hektar skärgårdshemman. De åtta
            hektaren försörjde honom och hans syster tills hon dog. Då fick
            han betala 150 000 kr i arvsskatt, som de hade ägnat två decennier
            åt att spara ihop. Och sparbetinget blev högre och högre hela
            tiden.
          </note>
          <note>
            Nu har fastighetsskatten gått upp så mycket att frågan är om
            han kan bo kvar i detta lilla hus. Det är inget lyxhus. Det finns
            inga marmorgolv. Det får väldigt låga poäng när man bedömer huset
            för fastighetstaxeringen, men det har ett bra läge och han har
            grannar som har köpt dyrt, vilket gör att hans hus också rycker
            upp i värde. Det har nu stigit så högt att han betalar förmögenhetsskatt
            för detta gamla hus som han ärvde av sina föräldrar. Och Arne
            Kjörnsberg pratar om att vi ska kunna kontrollera våra liv!
          </note>
          <note type="speaker">
            Anf. 260 ARNE KJÖRNSBERG (s) replik:
          </note>
          <note>
            Herr talman! Måste vi använda denna insinuanta ton i kammarens
            debatt?
          </note>
          <note>
            Lena Ek har ju precis som jag hört statsministern stå i denna
            talarstol i dag, och han sade ungefär så här: Jag inser att fastighetsskatten
            och förmögenhetsskatten är ett problem sammantaget. Vi överväger
            att införa en begränsningsregel. Lena Ek har ju hört detta. Jag
            upprepade nu ungefär vad statsministern sade. Det är detta som
            Jan Bergqvist håller på att utreda.
          </note>
          <note>
            När det gäller arvsskatten tycker jag att det framför allt är
            ett problem när makar ärver varandra och de får problem genom
            arvsskatten. Det behöver vi justera. Fribeloppet, som jag tror
            är 280 000 i arvsklass 1, alltså makar, bör höjas. Det är inte
            bra som det är, och jag säger det rakt på och i all vänlighet.
          </note>
          <note type="speaker">
            Anf. 261 LENA EK (c) replik:
          </note>
          <note>
            Herr talman! Jag uppskattar verkligen att Arne
          </note>
          <note>
            Kjörnsberg säger det. Problemet är att de här människorna har
            sett de här problemen växa år efter år.
          </note>
          <note>
            Hittills har de, förutom en mindre begränsningsregel som tar
            hand om en aspekt av all den vida problematik som är, bara hört
            om utredningar och utredningar och ibland vänliga ord. Men många
            av dem är människor som inte har några större anspråk. De bidrar
            gärna med skatt och sköter sig, men känner sig ändå så grovt trampade
            på av systemet. Med förlov sagt måste jag tycka att kvinnor i
            offentlig sektor, särskilt ensamma mammor, råkar ut för samma
            snedsyn när det gäller vad som är rättvisa och hur välfärden ska
            fördelas.
          </note>
          <note type="speaker">
            Anf. 262 ARNE KJÖRNSBERG (s) replik:
          </note>
          <note>
            Herr talman! Det här paret, som jag naturligtvis varken får,
            kan eller ska kommentera, hade råkat ut för detta år efter år.
            Men arvsskatten kan de väl i alla fall inte ha råkat ut för år
            efter år.
          </note>
          <note>
            Vad gäller fastighetsskatten har statsministern, som tillhör
            samma parti som jag, i dag i denna talarstol sagt att han tycker
            att det är rimligt att vi söker en lösning när det gäller en begränsningsregel
            för fastighets- och förmögenhetsskatt sammantaget. Jag är ledsen,
            men jag kan inte uttrycka det bättre än vad min partiordförande
            och landets statsminister har gjort i dag.
          </note>
          <note type="speaker">
            Anf. 263 KARIN PILSÄTER (fp) replik:
          </note>
          <note>
            Herr talman! Låt mig ändå bara konstatera att när det gäller
            tekniskt sett väldigt enkla förändringar tar det erbarmligt lång
            tid. Det krävs oerhört mycket argumenterande för att ni först
            ska inse att det finns ett problem och sedan säga okej, vi hittar
            på en lösning. Sedan kommer det inga förslag i alla fall. Det
            här med arvsskatten och fribeloppet är väldigt enkelt rent tekniskt.
            Det behöver man inte tillsätta en utredning för. Det är bara att
            ändra den här siffran.
          </note>
          <note>
            Vi har hört om några få områden där det ska komma förslag, men
            vi vet fortfarande inte riktigt hur de ser ut. Det är bara att
            lappa på de allra värsta avarterna. Det jag skulle vilja fråga
            Arne Kjörnsberg om är att han pratade väldigt mycket om skattesystemets
            uppgifter. Men jag hörde faktiskt inte ett ord om den viktiga
            uppgiften att gynna jobb och företagande. Jag hörde inget om att
            se till att skattesystemet ska verka också i den riktningen att
            vi trots det relativt höga skatteuttaget kan få så många företag
            som möjligt och så många jobb som möjligt och se till att människor
            gör så mycket nytta som möjligt. Skattesystemet ska stödja det
            i stället för att på olika sätt, som i dag, i onödan hämma detta.
          </note>
          <note type="speaker">
            Anf. 264 ARNE KJÖRNSBERG (s) replik:
          </note>
          <note>
            Herr talman! Hur otroligt det än låter håller jag med Karin Pilsäter.
            Jag håller med Karin Pilsäter om att det är viktigt att vi bedriver
            en sådan ekonomisk politik och skattepolitik som gör att vi får
            hög sysselsättning. Problemet är bara att när ni hade chansen
            försvann 560 000 jobb på tre år. Det är inte efterföljansvärda
            exempel. Det är det vi har kämpat med nu.
          </note>
          <note>
            Nej, det var förmätet. Det är inte det vi har kämpat med. Det
            är det svenska folket har kämpat med.
          </note>
          <note>
            Nu har vi sanerat ekonomin, fått ned räntorna, fått upp sysselsättningen
            och ökat efterfrågan. Det är det företag tjänar pengar på: att
            de får sälja sina produkter, inte att man sänker skatter till
            varje pris. De tjänar pengar på att kunna tillverka rationellt,
            med bra uppbackning från de anställda och deras organisationer,
            och att kunna sälja till någon som har råd att köpa.
          </note>
          <note>
            Det man brukar kallar den inhemska efterfrågan på
          </note>
          <note>
            Karin Pilsäters ekonomspråk är ganska bra i Sverige nu jämfört
            med hur den var för fem sex år sedan.
          </note>
          <note type="speaker">
            Anf. 265 KARIN PILSÄTER (fp) replik:
          </note>
          <note>
            Herr talman! Det där tjatet om den ekonomiska krisen är så tröttsamt
            så jag orkar faktiskt inte hålla på med det. Jag säger bara: Läs
            bilagan till er egen vårproposition förra året. Bosse Ringholm
            har aldrig förstått vad det står i den, men jag tror att Arne
          </note>
          <note>
            Kjörnsberg skulle kunna klara det om han satte sig ned och läste.
          </note>
          <note>
            Vad vi nu behöver prata om är hur vi får ett skattesystem och
            en ekonomisk politik som gör att fler människor kommer i arbete.
            Det stora problemet är att det är för många människor som står
            utanför arbetsmarknaden och för många företag som inte finns i
            vårt land. Detta är ju en verklighet som vi måste förhålla oss
            till. Vi kan inte försöka definiera bort den.
          </note>
          <note>
            Den andra frågeställningen, som jag inte heller hörde ett ord
            om, gällde det här med välfärd för alla och att vara beredd att
            betala mycket skatt. Det handlar också om att få valuta för skattepengarna.
            I
          </note>
          <note>
            dag har vi inte en välfärd för alla, till exempel när småbarnsföräldrar
            likafullt får stå i dagiskö och inte får någon plats, när skolbarnen
            trots att de går i skolan inte får de kunskaper som man har rätt
            att förvänta sig eller när pengarna inte används effektivt.
          </note>
          <note>
            Det är också en väldigt viktig sak för skattemoralen och för
            människors lust att arbeta och betala skatt att man får valuta
            för skattepengarna.
          </note>
          <note type="speaker">
            Anf. 266 ARNE KJÖRNSBERG (s) replik:
          </note>
          <note>
            Herr talman! Karin Pilsäter tycker att jag tjatar.
          </note>
          <note>
            Och så talar hon om den där bilagan till förra årets vårproposition
            - var det väl? Den kallas Bokslut för
          </note>
          <note>
            90-talet. Jag har läst den, Karin Pilsäter. Jag har till och
            med skrivit den, i varje fall vissa delar. Jag kan den faktiskt
            ganska bra. I den hade vi det moraliska modet att säga att det
            inte bara var ert fel. Ni hade problem med en nedåtgående världskonjunktur
            och vi gjorde också fel. Vi påstår inte att allt som vi gjorde
            var rätt till sista kommatecknet. Vi vågade säga det.
          </note>
          <note>
            Det kallar Karin Pilsäter för att jag tjatar. Ibland ger jag
            faktiskt upp.
          </note>
          <note>
            Jag behöver inte "erkänna" att det är många människor som står
            utanför arbetsmarknaden. Använd inte sådana värdeladdade ord!
            Min partiordförande har stått här i dag och sagt att en av våra
            stora arbetsuppgifter är just att alla människor som kan och vill
            arbeta i vårt land ska få tillfälle att göra det. Men man knäpper
            inte med fingrarna och åstadkommer det. Det behövs vissa grundläggande
            förutsättningar. Vi arbetar med dem.
          </note>
          <note type="speaker">
            Anf. 267 ANNE-MARIE PÅLSSON (m) replik:
          </note>
          <note>
            Herr talman! Låt mig börja med att konstatera att det är mycket
            glädjande att Arne Kjörnsberg är beredd att diskutera rättvisebegreppet.
            Jag ser fram emot många spännande diskussioner i vårt utskott
            på den punkten. Det låter faktiskt som om man från socialdemokraternas
            sida är beredd att ompröva sin tidigare monopolställning när det
            gäller synen på vad som är rättvisa och vad som inte är rättvisa.
          </note>
          <note>
            Min egentliga fråga till Arne Kjörnsberg handlar om att vi förr
            i världen hade ett skattesystem som grundades på flera goda principer.
            Två av dem var den så kallade likviditetsprincipen och förmågeprincipen.
            Likviditetsprincipen innebar att man inte betalar skatt förrän
            man har pengar att betala skatt med.
          </note>
          <note>
            Förmågeprincipen innebar att man inte ska betala skatt med mindre
            än att man har förmåga att betala skatt. Tyvärr lever vi inte
            efter dessa båda principer med följd att det har skapats en rad
            problem.
          </note>
          <note>
            Om vi tar likviditetsprincipen har vi två goda exempel på vilket
            godtycke det ger upphov till när man har kringgått den. Det gäller
            fastighetsskatten och förmögenhetsskatten. Det har tillsatts en
            utredning som ser över begränsningsregler när det gäller fastighetsskatten.
            Jag undrar om inte Arne Kjörnsberg underskattar sin egen roll
            som utskottets ordförande när det gäller att arbeta för att fastighetsskatten
            ska bort med användande av just likviditetsprincipen.
          </note>
          <note type="speaker">
            Anf. 268 ARNE KJÖRNSBERG (s) replik:
          </note>
          <note>
            Herr talman! Anne-Marie Pålsson, ha inte alltför överdrivna förväntningar
            på djuplodande filosofiska eller ekonomiska diskussioner i skatteutskottet.
            De diskussionerna brukar vi ha här i kammaren. Jag vill bara säga
            det i all vänlighet så att inte Anne-Marie
          </note>
          <note>
            Pålsson ska bli alltför besviken. Det är mest klubbaoch-slå,
            för att uttrycka det lite rått, i skatteutskottet.
          </note>
          <note>
            Det om detta. Sedan till detta med fastighetsskatten. Anne-Marie
            Pålsson, mitt bästa argument för att fastighetsskatt behövs hittar
            jag i vårpropositionen
          </note>
          <note>
            1992. Den propositionen är undertecknad av dåvarande statsministern
            Carl Bildt och dåvarande finansministern Anne Wibble. De säger
            nämligen sammanfattningsvis, och inte med alltför mycket byråkratisk
            politiskt bråk, att alla förmögenhetsslag bör beskattas på samma
            sätt. Annars kommer vi att få snedvridningar i samhällsekonomin.
            Det är det som
          </note>
          <note>
            Anne Wibble, men också statsminister Bildt, så talande kallade
            normpolitik. Där finns de bästa förslagen till varför fastighetsskatten
            som princip är riktig.
          </note>
          <note>
            Sedan kan vi diskutera procentsatser hit och dit.
          </note>
          <note type="speaker">
            Anf. 269 ANNE-MARIE PÅLSSON (m) replik:
          </note>
          <note>
            Herr talman! Som nykomling får jag väl börja med att be om ursäkt
            för att jag tror att man ska göra saker på fel ställen.
          </note>
          <note>
            När det gäller det här med förmögenhetsskatt och fastighetsskatt
            är det här allvarligare än så. Som man tillämpar både förmögenhetsskatten
            och fastighetsskatten har den kommit att vila på alldeles för
            mycket godtycke. Jag tror att det är därför som allmänheten är
            oerhört uppbragd över detta.
          </note>
          <note>
            Jag menar att om man ska ha ett högt skattetryck måste man också
            se till att ha skatter som uppfattas som legitima. Så är inte
            fallet med dessa båda skatter.
          </note>
          <note>
            Det enklaste sättet att komma åt problemen med fastighetsskatten
            är att ta bort den. Förmögenhetsskatten skulle man naturligtvis
            också kunna ta bort för att komma undan de här bitarna, men i
            vart fall tror jag att det är bra mycket saker man måste göra
            för att det ska uppfattas att man går till väga på ett riktigt
            sätt.
          </note>
          <note>
            Man betalar full skatt på a-aktier. Man betalar avsevärt mindre
            på o-aktier. Äger man hela företag betalar man ingenting alls.
            Jag ser inte rättvisan i det.
          </note>
          <note type="speaker">
            Anf. 270 ARNE KJÖRNSBERG (s) replik:
          </note>
          <note>
            Herr talman! Först tar vi fastighetsskatten. Jag får väl fortsätta
            att berätta vad som stod i 1992 års vårproposition undertecknad
            av statsminister Carl Bildt och finansminister Anne Wibble. De
            tog nämligen upp exempel där. De sade att om man skulle slopa
            fastighetsskatten skulle det leda till närmast dramatiskt höjda
            priser på fastigheter. Vem skulle tjäna på det? Jo, de som äger
            fastigheten. Vem skulle förlora på det? Jo, de ofta unga barnfamiljer
            som vill köpa fastigheten. Jag tycker att det är ett ganska gott
            argument.
          </note>
          <note>
            Sedan är jag beredd att diskutera nivåer, fribelopp, procentsatser
            och en mängd sådana saker. Men fastighetsskattens princip tyckte
            jag att statsminister
          </note>
          <note>
            Bildt hade ett väldigt bra argument för tillsammans med dåvarande
            finansminister Anne Wibble.
          </note>
          <note>
            Så till förmögenhetsskatten. Jag håller med om att förmögenhetsskatten
            är ett problem därför att en del förmögenhetsslag beskattas och
            andra beskattas inte.
          </note>
          <note>
            Det har under årens lopp blivit på det sättet. Det bör vi se
            över.
          </note>
          <note type="speaker">
            Anf. 271 CARL B HAMILTON (fp) replik:
          </note>
          <note>
            Herr talman! Jag har några frågor till Arne
          </note>
          <note>
            Kjörnsberg. De första tar sin utgångspunkt i vad Arne
          </note>
          <note>
            Kjörnsberg sade om att det mest är deklarationer men att han
            i alla fall blickade fram över hela mandatperioden. Min fråga
            är då: Är det likgiltigt ur tillväxtsynpunkt om det blir ett ja
            eller ett nej i nästa års folkomröstning om euron - om det nu
            blir nästa år? Kommer skattepolitiken i så fall att påverkas?
            Kommer den att bli annorlunda beroende på vilken del av det röda
            laget som får igenom sin åsikt i EMU-omröstningen?
          </note>
          <note>
            Ibland får man intrycket att det inte spelar någon roll och att
            EMU-frågan diskuteras i ett annat sammanhang.
          </note>
          <note>
            Det andra jag vill fråga är om det var en felsägning från Arne
            Kjörnsberg att såsom i en lärobok räkna upp skattesystemets olika
            funktioner men hoppa över eller på något sätt missa att skatterna
            har till uppgift att främja resursallokering och därmed tillväxt?
          </note>
          <note type="speaker">
            Anf. 272 ARNE KJÖRNSBERG (s) replik:
          </note>
          <note>
            Herr talman! Någon felsägning var det naturligtvis inte eftersom
            jag inte sade det.
          </note>
          <note>
            Jag har i sådana här debatter alltid ett öppet sinne.
          </note>
          <note>
            Jag tycker att det ligger något i den anmärkning -
          </note>
          <note>
            eller låt mig vara vänlig: det påpekande - som Carl B
          </note>
          <note>
            Hamilton gjorde. Jag är öppen för att diskutera också det, men
            nu har jag inte många sekunder kvar.
          </note>
          <note>
            Jag tycker att det är ett problem med den diskussion som nu förs
            i vårt land. Om man nu tycker att det är bra med en svensk anslutning
            till EMU och därmed till euron är det ett problem att som företrädare
            för en stor part på arbetsmarknaden säga att om vi blir medlemmar
            i EMU ska regeringen inte försöka balansera konjunktursvängningarna
            med skattepolitik.
          </note>
          <note>
            Det är precis som att ge Sveriges löntagare en örfil om man nu
            vill ha en anslutning till EMU. Det är synnerligen oklokt, och
            dessutom tror jag de har fel.
          </note>
          <note type="speaker">
            Anf. 273 CARL B HAMILTON (fp) replik:
          </note>
          <note>
            Herr talman! Arne Kjörnsberg klagade i ett tidigare inlägg på
            att någon inte svarade på hans frågor. Jag måste faktiskt säga
            precis samma sak nu.
          </note>
          <note>
            Jag frågade inte om någon annan organisation, utan jag frågade
            Arne Kjörnsberg - Arne Kjörnsberg med initialerna A K - om utfallet
            i euroomröstningen kommer att påverka BNP-tillväxten i Sverige
            under mandatperioden och därmed den skattepolitik som
          </note>
          <note>
            Arne Kjörnsberg, ordförande i skatteutskottet, är regeringens
            företrädare i riksdagen för.
          </note>
          <note type="speaker">
            Anf. 274 ARNE KJÖRNSBERG (s) replik:
          </note>
          <note>
            Herr talman! Jag skulle kunna svara på det om allt övrigt var
            lika, det vill säga om detta var matematik.
          </note>
          <note>
            Men det är inte matematik.
          </note>
          <note>
            Kan Carl B Hamilton tala om för mig hur världskonjunkturen kommer
            att utvecklas beroende på om
          </note>
          <note>
            USA anfaller Irak eller inte? Kommer oljepriserna att gå upp,
            eller kommer de kanske till och med att gå ned om det blir ett
            kort krig? Jag kan inte förutsäga detta, men Carl B Hamilton som
            den övermänniska han är i dessa avseenden kanske kan göra det.
            Men jag vet inte, och därför kan jag inte svara på den fråga som
            är beroende av om allt övrigt är lika.
          </note>
          <note>
            Jag är ledsen. Detta är inte något sätt att försöka fly. Det
            är bara ett sätt att försöka vara ärlig mot mig själv - men det
            kanske är mindre viktigt - och mot
          </note>
          <note>
            Carl B Hamilton och kammarens ärade ledamöter.
          </note>
          <note>
            Jag vill inte bara flänga ur mig någonting. Det vore inte välgrundat,
            och jag sätter faktiskt en ära i att om jag säger något bör jag
            ha en något sånär grundad anledning att kunna stå för det.
          </note>
          <note type="speaker">
            Anf. 275 CHRISTER NYLANDER (fp):
          </note>
          <note>
            Herr talman! Låt mig inleda med att i all ödmjukhet påpeka att
            Sokrates hade fel. I alla tider har den vuxna generationen kritiserat
            de yngre. Redan Sokrates oroades som bekant över att ungdomarna
            hade en konstig attityd och ett konstigt agerande.
          </note>
          <note>
            Jag har ägnat en hel del tid åt att studera ungdomars värderingar.
            För en liberal är det ganska glädjande att se vilka värderingar
            som nu växer sig starka bland de yngre generationerna. Visst finns
            det tendenser som är oroande och som jag reagerar negativt mot,
            men det grundläggande temat i den övergripande utvecklingen är
            väldigt hoppingivande.
          </note>
          <note>
            Solidariska individualister, globala diversearbetare, självständiga
            och antiauktoritära - sådana är de, dagens svenska ungdomar. Eller
            åtminstone några av dem - alla är ju inte lika, och det kanske
            också är så att ungdomskulturen blir allt mindre homogen. Men
            riktningen är ganska tydlig. Ungdomarna blir mer postmaterialistiska,
            mindre auktoritetstrogna, mer individualister och mindre bundna
            av nationsgränser.
          </note>
          <note>
            Det är härligt, tycker jag.
          </note>
          <note>
            Det är bra att fria människor söker nya vägar. Det är bra att
            nationsgränser inte ses som oöverstigliga hinder för dem som vill
            skapa sig en bättre framtid.
          </note>
          <note>
            Men det finns också anledning att känna oro, inte minst för oss
            i Sverige. För den ökade rörligheten över nationsgränserna skapar
            också nya utmaningar, inte minst för Sverige.
          </note>
          <note>
            Därför är det ganska bekymmersamt att dessa frågor inte alls
            diskuteras i svensk politik. Klarar inte det svenska politiska
            systemet av att skapa ett modernare samhälle, som motsvarar unga
            generationers förväntningar och värderingar tror jag att vi i
            Sverige riskerar att gå miste om en stor del av ungdomsgenerationen.
          </note>
          <note>
            Under 1990-talets senare hälft ökade antalet ungdomar som studerade
            utomlands på högskolenivå med 70 % på fem år. Enligt en annan
            undersökning kunde nästan hälften av de tillfrågade tänka sig
            att större delen av sitt yrkesverksamma liv jobba i ett annat
            land än Sverige.
          </note>
          <note>
            De senaste fem åren har 26 600 killar och 26 400
          </note>
          <note>
            tjejer i 25-34-årsåldern lämnat Sverige för att börja en ny framtid
            i ett annat land. Mycket tyder på att den tendensen ökar de kommande
            åren. Den misslyckade svenska integrationspolitiken gör dessutom
            att vi inte tar till vara på dem som flyttar hit och den kompetens
            som de har. Det gör självklart situationen än värre.
          </note>
          <note>
            Kombinationen av låga födelsetal, hög emigrationstakt och en
            dålig integrationspolitik undergräver svensk ekonomis förmåga
            att finansiera välfärden framöver, inte minst när de stora årskullarna
            så småningom går i pension. Sverige står inför en situation där
            vi behöver arbetskraftsinvandring. Samtidigt bedrivs en politik
            som innebär att arbetskraften utvandrar.
          </note>
          <note>
            Nu är inte de värderingsförändringar vi ser bland ungdomar enbart
            en svensk företeelse, utan man kan hitta den i de allra flesta
            länder i västvärlden. Ändå finns det anledning för den här kammaren
            att fundera extra mycket på dessa frågor och se hur vi ska klara
            den här utmaningen i framtiden. Anledningen är att vi samtidigt
            med detta har en tydlig tendens för företag att flytta från länder.
          </note>
          <note>
            Vissa företag lägger ned produktionen i Sverige, andra flyttar
            huvudkontoret. Det verkar nästan som om det är ödesbundet: När
            ett svenskt företag går ihop med ett utländskt företag läggs huvudkontoret
            i ett annat land och inte i Sverige.
          </note>
          <note>
            Flyttning av huvudkontor innebär en förändring av arbetsmarknaden,
            där välutbildade civilekonomer, civilingenjörer och jurister får
            svårare att hitta attraktiva toppjobb i Sverige. De söker sig
            då till ett annat land i stället. Vi riskerar alltså att drabbas
            av en omfattande brain drain samtidigt som världsekonomin är på
            väg in i en ökad konkurrens, som grundas just på företags och
            nationers förmåga att attrahera högt utbildad arbetskraft.
          </note>
          <note>
            Herr talman! Sverige måste bli mer attraktivt för människor och
            för företag.
          </note>
          <note>
            Jag tror att det behövs en reformagenda för att göra Sverige
            lite mer modernt och lite mer attraktivt för ungdomar och företag,
            ett Sverige som drar nytta av globaliseringens möjligheter och
            inte bara passivt ser på när företag och ung arbetskraft väljer
            andra länder före Sverige.
          </note>
          <note>
            De svenska socialförsäkringarna måste ändras så att individens
            egenmakt ökar. Arbetsrättsreglerna måste moderniseras. Även skattesystemet
            måste moderniseras för att möta fria människor, skapande rörliga
            människor i deras behov. Det måste löna sig att arbeta, spara,
            studera och ta risker.
          </note>
          <note>
            Ett annat område som måste reformeras för att göra Sverige mera
            attraktivt är skolpolitiken och familjepolitiken. Det är i grunden
            bra för Sverige att människor söker sig till andra länder för
            att jobba eller plugga under några år. Men det är också viktigt
            att många av dem kommer tillbaka. Jag tror att en chans finns
            med en ny familjepolitik och en ny offensiv skolpolitik att många
            kommer tillbaka just när det är dags att föda barn. Därför är
            en ny offensiv skolpolitik en viktig ingrediens när vi ska stoppa
            en tilltagande arbetskraftsutvandring.
          </note>
          <note>
            Det är också avgörande att vi i Sverige kan erbjuda spännande
            och utvecklande jobb för välutbildade människor. Därför måste
            utflyttningen av huvudkontor och forskningsenheter med mera stoppas,
            inte med förbud utan med en politik som underlättar för företagande
            och företagsägande i Sverige.
          </note>
          <note>
            Framtiden är spännande. Hoten ligger i en politik som blundar
            för utmaningarna och som tror att allting kan förbli vid det gamla.
            Möjligheterna ligger i att skapa ett modernt Sverige som kan klara
            att vara attraktivt för människor och för företag i en globaliserad
            och öppen värld.
          </note>
          <note type="speaker">
            Anf. 276 ARNE KJÖRNSBERG (s) replik:
          </note>
          <note>
            Herr talman! Jag tycker att det var ett mycket intressant anförande.
            Jag lyssnade till en del på det med hjälp av tekniska hjälpmedel.
          </note>
          <note>
            Jag har bara en kort fråga. Christer Nylander sade ungefär följande:
            Vi behöver ha ett modernt skattesystem för att människor ska bli
            fria. Får jag fråga:
          </note>
          <note>
            Vilka svenskar är inte fria i det ordets grundläggande betydelse?
          </note>
          <note type="speaker">
            Anf. 277 CHRISTER NYLANDER (fp) replik:
          </note>
          <note>
            Herr talman! Jag tror att jag sade följande: Vi behöver ett skattesystem
            som möter fria människors behov. Jag tror att det är ett exempel
            från min egen region Skåne där många människor vill jobba på ena
            sidan av Öresund och bo på andra sidan Öresund.
          </note>
          <note>
            Skattereglerna sätter faktiskt stopp för detta. Det gör det nästan
            omöjligt för människor som vill bo i Sverige och ha barnomsorg
            i Sverige och samtidigt jobba i Danmark. Det är ett exempel på
            hur skattesystemet måste ändras för att vi ska klara av fria människors
            behov.
          </note>
          <note type="speaker">
            Anf. 278 ARNE KJÖRNSBERG (s) replik:
          </note>
          <note>
            Herr talman! Det handlar inte om det svenska skattesystemet,
            utan det handlar om en samverkan mellan det danska och det svenska
            skattesystemet.
          </note>
          <note>
            Som bekant sade Danmark ensidigt upp det dubbelbeskattningsavtal
            som vi hade mellan våra respektive länder.
          </note>
          <note>
            Den nuvarande näringsministern hade i sin förra funktion långt
            gående samtal med sina danska kolleger om detta för att åstadkomma
            precis det som
          </note>
          <note>
            Christer Nylander är ute efter. Jag tycker att det är en mycket
            rimlig begäran. Men vi måste bli överens. Vi kan inte bestämma
            själva. Jag lovar att skatteutskottet och jag som dess ordförande
            verkligen har försökt.
          </note>
          <note>
            Men ännu har vi inte lyckats. Men jag tror att vi är på rätt
            väg.
          </note>
          <note type="speaker">
            Anf. 279 CHRISTER NYLANDER (fp) replik:
          </note>
          <note>
            Herr talman! Det krävs två för att dansa tango, och det är rimligen
            inte så att det bara är det danska systemet som ska ändras utan
            också det svenska för att detta ska passa ihop.
          </note>
          <note>
            Det har kommit ett förslag från den danska regeringen om att
            människor själva ska få lov att välja vilket system som de vill
            tillhöra. Såvitt jag vet har den svenska regeringen fortfarande
            inte reagerat på detta. Jag tycker att det skulle vara intressant
            att testa den modellen, att människor som bor på den ena sidan
            och bor på den andra sidan själva får välja vilket system som
            de vill tillhöra och därmed också naturligtvis följa det socialförsäkringssystem
            som fungerar i det land där man väljer att betala skatt.
          </note>
          <note>
            Det finns konstruktiva idéer både från den svenska och från den
            danska regeringen. Det som jag tror är viktigt är att man också
            kommer till handling. För varje dag som går när man inte löser
            integrationsproblematiken när det gäller Öresund går Sverige och
          </note>
          <note>
            Danmark miste om tillväxt, och många människor går miste om möjligheter
            att skapa sig en bättre framtid.
          </note>
          <note type="speaker">
            Anf. 280 CAMILLA SKÖLD JANSSON (v):
          </note>
          <note>
            Herr talman! Man kan i debatten skönja att det börjar dra ihop
            sig när det gäller EMU. Jag tror att vi är ganska överens om att
            EMU är en ytterst viktig framtidsfråga. Vi ska ha en folkomröstning.
            Det är bra, och det är nödvändigt. Men det är ändå beklagligt
            att debatten inte fick det utrymme som den förtjänade i valrörelsen,
            trots att vi i Vänsterpartiet på olika sätt försökte få upp frågan
            på dagordningen. Inte minst försökte vi utmana Socialdemokraterna
            till debatt. Det har varit ganska tyst.
          </note>
          <note>
            Men nu ska väl ändå diskussionerna komma i gång. I dag har ju
            Göran Persson satt upp datum för när partiledaröverläggningar
            ska inledas. I det sammanhanget går det inte att nog understryka
            vikten av att alla partier i denna kammare tar sitt ansvar för
            demokratin och att vi ser till att denna process inte går för
            fort utan att det finns bra med tid för folkbildning, att det
            finns rättvisa förutsättningar för kampanjarbete, att det finns
            ett tydligt ja- och nejalternativ och så vidare.
          </note>
          <note>
            Där har vi viktiga erfarenheter att ta del av när det gäller
            hur det gick till vid folkomröstningen om ett
          </note>
          <note>
            EU-medlemskap. Den var allt annat än rättvis.
          </note>
          <note>
            EMU-frågan är en stor och viktig fråga, och om
          </note>
          <note>
            Sverige ansluter sig kommer det att innebära stora förändringar.
            Hur stora förändringar vet väl egentligen ingen. Men troligen
            innebär det ännu större förändringar än ett EU-medlemskap.
          </note>
          <note>
            Vad innebär då EMU? Ja, inte är det utseendet på sedlar och mynt
            som är det viktiga, eller om det är bra eller dåligt att växla
            pengar när vi reser utomlands. Vi behöver ju inte ha folkomröstningar
            för att bestämma hur mynt och sedlar ska se ut.
          </note>
          <note>
            Vad det handlar om är att om vi går med i valutaunionen och får
            en gemensam valuta med andra länder avhänder vi oss en egen penningpolitik.
            Och man vet att det får konsekvenser, och det är för att värdera
            detta stora komplex som vi ska ha en folkomröstning.
          </note>
          <note>
            Ekonomer i allmänhet brukar kalla EMU för ett högriskprojekt.
            Det handlar om att de redskap som vi i dag har för att stabilisera
            ekonomin - rörlig växelkurs och egen räntepolitik - försvinner
            i EMU. Man är överens om att det kommer att bli svårare att motverka
            negativa effekter av ekonomiska störningar som vi vet kommer att
            drabba vår ekonomi.
          </note>
          <note>
            Det är också om detta som denna så kallade buffertfondsdebatt
            handlar, och det är också om detta som den utredning som kom i
            våras och som heter
          </note>
          <note>
            Stabililseringspolitik i valutaunionen handlar om.
          </note>
          <note>
            Innan denna utredning lade fram sitt betänkande var förväntningarna
            stora. Och som vanligt hölls det presskonferenser, och detta betänkande
            och denna utredning debatterades en eller två dagar. Men sedan
            blev det ganska tyst. Trots att det var en sådan stor och viktig
            fråga hörde man inte mer om denna utredning, egentligen inte förrän
            nu när remissvaren börjar droppa in. Då kan man fundera på vad
            det beror på.
          </note>
          <note>
            Man hade beställt en viktig utredning i en viktig fråga, och
            sedan blev det bara tyst. Kanske beror det på att denna utredning
            inte är något slagträ för dem som vill att vi ska gå med i EMU,
            tvärtom. Den här utredningen visar tydligt hur risken för instabilitet
            ökar, att risken både för överhettning och för djupare lågkonjunkturer
            ökar. Man vet att dessa stora svängningar i produktion och sysselsättning
            innebär välfärdsförluster. Det är de begrepp som man använder.
            När man tar bort dessa stabiliseringspolitiska instrumenten kommer
            bland annat störningar i efterfrågan att slå igenom med full kraft,
            som man formulerade det i utredningen.
          </note>
          <note>
            Detta är ganska allvarliga resonemang. Då har man ändå inte tagit
            med det faktum att man inom
          </note>
          <note>
            EMU har en mycket mer rigid målsättning när det gäller inflationsbekämpning.
            Empirisk forskning visar att i och med att vi går in i EMU, om
            vi nu gör det, vilket jag hoppas att vi inte gör, och anpassar
            oss till de mer rigida inflationsmål som finns så får vi räkna
            med att arbetslösheten kan stiga upp till 6 %.
          </note>
          <note>
            Och man säger att vid ekonomiska kriser får vi räkna med extrema
            nivåer.
          </note>
          <note>
            Det som är intressant i den kommande debatten är att uppställningen
            på nej-sidan ser helt annorlunda ut än vad den gjorde inför folkomröstningen
            om EU.
          </note>
          <note>
            Där finns Vänsterpartiet, delar av socialdemokratin, Centerpartiet,
            Miljöpartiet och också starka företrädare från Moderaterna och
            för svenskt näringsliv som i ett brett spektrum kan samlas kring
            samma argumentation. Det handlar om farorna med bristen på stabilitet.
          </note>
          <note>
            Intressant är också att vi som är kritiska till projektet har
            mängder av utredningar, inte minst statliga, att ösa fakta ur.
            Om vi får en seriös debatt kan det inte bli annat än nej. Det
            kan inte vara många som med öppna ögon går in i ett projekt där
            man vet att det är löntagarna i allmänhet och kvinnorna i synnerhet
            som ska bära bördorna genom en flexibel arbetsmarknad. En majoritet
            vill knappast gå in i ett projekt där offentlig sektor utsätts
            för press på ytterligare neddragningar eller där de regionala
            orättvisorna riskerar att öka. Visst är det ett historiskt vägval.
            Det är ingen överdrift att vi för sysselsättning, välfärd, jämställdhet
            och av andra skäl får hoppas på ett nej till EMU.
          </note>
          <note type="speaker">
            Anf. 281 TALMANNEN:
          </note>
          <note>
            Vi börjar närma oss kl. 23 och vi har flera talare på talarlistan.
            Talmannen har möjlighet att besluta att den andra repliken ska
            vara endast 30 sekunder. Jag beslutar härmed att införa det på
            det att vi verkligen ska klara uppsatta namn på talarlistan.
          </note>
          <note type="speaker">
            Anf. 282 CARL B HAMILTON (fp) replik:
          </note>
          <note>
            Herr talman! Jag ska ställa en mycket enkel men fullständigt
            grundläggande fråga. Vad drar Camilla
          </note>
          <note>
            Sköld Jansson för slutsats av Finlands erfarenhet av att ha varit
            med i tre år? De gräsligheter som talaren räknade upp har ju inte
            drabbat Finland. Det gäller sysselsättningen och en hygglig BNP
            som har vuxit.
          </note>
          <note>
            De har Nokia. Vi har Ericsson. Det har inte dragits ned på den
            offentliga sektorn. Jag vet inte att de finska kvinnorna har betalt
            ett särskilt högt pris.
          </note>
          <note>
            Vilken är slutsatsen?
          </note>
          <note>
            Anf. 283 CAMILLA SKÖLD JANSSON (v)
          </note>
          <note>
            replik:
          </note>
          <note>
            Herr talman! Jag tycker precis som Carl B Hamilton att det är
            viktigt att dra slutsatser efter hur verkligheten fungerar. EMU-projektet
            har funnits sedan 1999 även om inte euron har funnits sedan
          </note>
          <note>
            1999. Om vi jämför Sveriges ekonomi med EMU-
          </note>
          <note>
            ländernas ser vi att vi har bättre utveckling när det gäller
            arbetslöshet, sysselsättning, tillväxt och investeringsbenägenhet.
            Min motfråga till Carl B Hamilton blir: Vilken slutsats drar du
            av det?
          </note>
          <note type="speaker">
            Anf. 284 CARL B HAMILTON (fp):
          </note>
          <note>
            Herr talman! Jag tycker att Camilla Sköld Jansson, jag och näste
            talare Ulf Holm har något gemensamt som är värt att påpeka. Vi
            är de enda som i denna kammare har anmält sig för att tala om
            euron. Det är ganska konstigt att detta som ska vara en huvudfråga
            för Sveriges framtid och en stor fråga politiskt under denna mandatperiod
            lockar så få talare.
          </note>
          <note>
            Jag instämmer med Camilla Sköld Jansson att alla partier ska
            ta sitt ansvar och delta i debatten. Därför var det välkommet
            att Göran Persson nu satte ned foten något tydligare än tidigare
            - vilket ju inte säger så mycket - och att datumfrågan förhoppningsvis
            får en lösning.
          </note>
          <note>
            För Folkpartiets del spelar det inte så stor roll om det blir
            en folkomröstning strax före sommaren eller strax efter. Båda
            möjligheterna är helt acceptabla för oss. Om det finns partier
            för vilka det känns oerhört viktigt att den sker i september hellre
            än i juni är det helt OK för oss. Det viktiga är avsiktsförklaringen.
          </note>
          <note>
            Då kommer den politiska opinionsbildningen i gång, och en del
            marknadsaktörer kommer att ställa om sig.
          </note>
          <note>
            Fortfarande är det dock osäkert. Det finns ingen socialdemokrat
            att fråga här hur LO kommer att ställa sig, om det ska bli ytterligare
            förhandlingar internt med sig självt. Arne Kjörnsberg sitter här
            men verkar inte vara informerad om de närmare detaljerna.
          </note>
          <note>
            Detta är inte att stressa eller hasta på något sätt.
          </note>
          <note>
            Diskussionen i EMU-frågan har ju pågått i minst tio år. De som
            inte har engagerat sig utan talar om stress och hets får faktiskt
            inte lägga över skulden på andra.
          </note>
          <note>
            Jag tror också att man ska vara realistisk och inse att kunskapsinhämtningen
            och engagemanget i frågan inte kommer förrän ganska nära folkomröstningen,
            de sista två tre månaderna.
          </note>
          <note>
            I morse blev jag väldigt förvånad och besviken över att Göran
            Persson lutade sig väldigt mycket mot ekonomiska argument. Han
            brukar inte göra det. Jag skulle vilja säga att det finns både
            ekonomiska och politiska argument. De politiska argumenten avspeglar
            väldigt mycket de värderingar man har.
          </note>
          <note>
            Det internationella samarbetet har för en liberal ett värde i
            sig. Vi är internationalister även i praktiken till skillnad från
            till exempel Vänsterpartiet som ju är det bara i retoriken. Vi
            anser att Sverige har ett bidrag att ge. Sveriges röst är värdefull.
            Sverige kan ta till vara Europas intressen och bidra till Europas
            framtid om vi är med helt och fullt.
          </note>
          <note>
            Euron finns. ECB finns. Euron fungerar. Sedlar och mynt finns.
            Talet om högriskprojekt har visat sig falskt. Jag tycker att Finland
            är ett bättre exempel än den europeiska kontinenten i största
            allmänhet. Finland har väldigt många egenskaper som är gemensamma
            med Sveriges, inte minst näringsstrukturen.
          </note>
          <note>
            Om det skulle bli ett nej i folkomröstningen - tänk denna tanke
            - så kommer Östersjön inom några år att vara omslutet av euroland
            med två undantag. Runt
          </note>
          <note>
            Östersjön kommer det att finnas två länder som i så fall inte
            har euron. Det ena är Ryssland. Det andra är
          </note>
          <note>
            Sverige. Är det en framtid som vi ska eftersträva? Det tycker
            inte jag.
          </note>
          <note>
            Vi i Folkpartiet är för buffert, men vi är emot buffertfonder.
            Om fonderna ska spela någon ekonomisk roll kommer de att vara
            så stora att den gamla debatten om fonder som en maktfaktor utanför
            demokratisk kontroll kommer upp igen. De kommer också att väcka
            väldigt stora finansieringsproblem. Man kan säga att staten får
            finansiera dem, som någon har sagt.
          </note>
          <note>
            Men ska staten få pengar kommer de, som Arne
          </note>
          <note>
            Kjörnsberg tidigare påpekade, någonstans ifrån. De kommer från
            dem som arbetar. Det finns ingen annan skattebas i landet än arbete.
          </note>
          <note>
            Min viktigaste invändning är emellertid en annan.
          </note>
          <note>
            Själva tanken på buffertfonder bygger på en föreställning om
            att Finansdepartementet och den demokratiskt valda regeringen
            gör fel och inte klarar uppgiften att stabilisera ekonomin. Det
            ska finnas en annan aktör som har någon annans uppdrag att stabilisera
            ekonomin och spela emot regeringen som springer ur riksdagen.
            Jag förstår inte hur man som demokrat kan acceptera tanken på
            buffertfonder. Den är helt odemokratisk. Det är den viktigaste
            invändningen helt vid sidan av de ekonomiska argumenten.
          </note>
          <note>
            Jag ska inte förlänga min insats nu. Jag återkommer gärna kort
            i replikerna.
          </note>
          <note type="speaker">
            Anf. 285 ARNE KJÖRNSBERG (s) replik:
          </note>
          <note>
            Herr talman! Carl B Hamilton anser eller utgår ifrån eller kanske
            till och med påstår att jag inte är insatt i detaljerna om EMU.
            Nej, jag sitter bara i den socialdemokratiska partistyrelsen som
            vid upprepade tillfällen har diskuterat frågan. Jag har varit
            med och tagit ställning där liksom på en socialdemokratisk partikongress
            och ett socialdemokratiskt förtroenderåd. Så begär inte för mycket
            av en enkel fattig kusin från Borås.
          </note>
          <note type="speaker">
            Anf. 286 CARL B HAMILTON (fp) replik:
          </note>
          <note>
            Herr talman! Det är alltid trevligt att debattera med Arne Kjörnsberg.
            Man behöver inte lära om, utan det är samma sak som när jag satt
            i riksdagen redan i början av 1990-talet: den enkle, fattige kusinen
            från Borås. Då fick jag höra att Arne Kjörnsbergs hustru också
            hade synpunkter på mig; det kanske kommer det också.
          </note>
          <note>
            Jag sade inte att Arne Kjörnsberg var dåligt insatt i euron.
            Jag sade att han uppenbarligen var dåligt insatt i frågan om det
            blir buffertfonder eller inte, i
          </note>
          <note>
            LO:s ställningstagande och i utfallet av de hemliga överläggningar
            som ska ske mellan Socialdemokraterna och LO och eventuellt andra
            aktörer i en arbetsgrupp.
          </note>
          <note type="speaker">
            Anf. 287 ARNE KJÖRNSBERG (s) replik:
          </note>
          <note>
            Herr talman! Jag har mycket stor respekt för min fru, men blanda
            inte in henne i kammarens debatt!
          </note>
          <note>
            Hon är inte riksdagsledamot och kan alltså inte debattera med
            Carl Hamilton.
          </note>
          <note>
            Vad gäller detta med buffertfonder sade Carl Hamilton att de
            var odemokratiska. En kort och enkel fråga: Är Finland inte demokratiskt?
          </note>
          <note type="speaker">
            Anf. 288 CARL B HAMILTON (fp) replik:
          </note>
          <note>
            Herr talman! Jo, Finland är en utmärkt demokrati.
          </note>
          <note>
            Buffertfonderna som finns där hindrar inte detta.
          </note>
          <note>
            Buffertfonderna kan vara odemokratiska, men Finland kan ändå
            vara demokratiskt. Det är en väldigt viktig distinktion.
          </note>
          <note>
            Jag håller med om att vi kanske inte ska dra in
          </note>
          <note>
            Arne Kjörnsbergs fru här. Men 1992 debatterade jag med Arne Kjörnsberg,
            och då drog han in sin fru.
          </note>
          <note>
            Varför han gjorde det har jag funderat över i tio år och ännu
            inte fått något svar på.
          </note>
          <note>
            Anf. 289 CAMILLA SKÖLD JANSSON (v)
          </note>
          <note>
            replik:
          </note>
          <note>
            Herr talman! Det är inte utan att man blir lite nyfiken på vem
            Arne Kjörnsberg är gift med.
          </note>
          <note>
            Men det gällde inte det. Hamilton pratar om ett utanförskap:
            Tänk om vi blir det enda landet eller ett av två länder runt Östersjön
            som inte har euron! Ja, i dag är vi det enda landet runt Östersjön
            som har den svenska kronan, och det känns inte ett dugg skrämmande.
            Det känns tryggt, bra och självständigt, tycker jag.
          </note>
          <note>
            Men jag tänker ta upp en annan fråga där jag tror att vi kan
            vara överens, och det är eurons betydelse i bygget av en federation.
            Som vi ser det är valutan också ett led i Europas förenta stater
            och en förutsättning för att vi ska kunna komma till ett Europas
            förenta stater. Jag vet också att Folkpartiet är positivt inställt
            till detta. Det skulle vara intressant att höra något om Carl
            B Hamiltons bild av euron just satt i relation till ett Europas
            förenta stater.
          </note>
          <note type="speaker">
            Anf. 290 CARL B HAMILTON (fp) replik:
          </note>
          <note>
            Herr talman! Folkpartiet är positivt till tanken på en federation,
            med en väldigt tydlig rollfördelning mellan nationalstaterna -
            som ju är nationalstater och kommer att förbli det - och den europeiska
            nivån. Jag tror att det är viktigt att ha klart för sig att det
            finns en väldigt tydlig rollfördelning.
          </note>
          <note>
            Nu är jag motståndare till uttrycket Europas förenta stater,
            då det för tankarna helt fel. Europas stater är olika. De har
            olika språk, kultur, historia, litteratur och institutioner, och
            det ska vi bevara. Själva det unika i den europeiska statsbildningen,
            om vi kallar
          </note>
          <note>
            EU för det, är ju att man försöker kombinera att behålla de olikheter
            som i det förgångna har skapat rivalitet och konflikter med att
            ändå leva i harmoni och fred med varandra. Där kan euron spela
            en viktig roll. Men de diskussioner som nu förs i konventet om
            demokrati och legitimitet tror jag är viktigare.
          </note>
          <note>
            Anf. 291 CAMILLA SKÖLD JANSSON (v)
          </note>
          <note>
            replik:
          </note>
          <note>
            Herr talman! Det viktiga är ju inte om man kallar det Europas
            förenta stater eller inte. Det viktiga är, precis som Carl B Hamilton
            säger, själva konstruktionen av ett statsbygge eller en federation.
            Där är ändå min uppfattning att man på olika sätt försöker smyga
            undan detta i debatten, och jag uppskattar att
          </note>
          <note>
            Hamilton är tydlig och klar i sin uppfattning. Jag önskar att
            vi, när vi nu går in i en EMU-debatt, kan stå på samma sida och
            föra fram just kopplingen mellan euron och en federation.
          </note>
          <note type="speaker">
            Anf. 292 CARL B HAMILTON (fp) replik:
          </note>
          <note>
            Herr talman! Camilla Sköld Jansson talar om att smyga. EU har
            ju vuxit fram stegvis som ett svar på nya krav och nya utmaningar.
            Det har gällt att lösa miljöproblem, knarkproblem, säkerhetsproblem
            på
          </note>
          <note>
            Balkan, ekonomisk stabilisering och så vidare. Det finns ingen
            stor master plan hos några i Bryssel om hur Europas framtid ska
            se ut, utan man stapplar fram. Det tycker jag är en riktigare
            beskrivning än den som Camilla målade upp här.
          </note>
          <note type="speaker">
            Anf. 293 ULF HOLM (mp):
          </note>
          <note>
            Herr talman! Många av dem som förespråkar ett svenskt EMU-medlemskap
            målar upp en mycket mörk bild av Sverige. Ibland får man känslan
            att vi står på ruinens brant. Men är det verkligen så illa i
          </note>
          <note>
            Sverige? Nej, absolut inte. Det förskräckliga utanförskapet,
            att vi stått utanför EMU i tre år, har knappast varit synligt.
            Däremot tycks EMU-förespråkarna vara hundra procent pessimistkonsulter
            när det gäller utvecklingen av Sverige framöver. Jag ser själv
            goda möjligheter för Sverige att utvecklas bra, under förutsättning
            att vi just står utanför EMU-medlemskapet.
          </note>
          <note>
            EMU-debatten i Sverige handlar mest om ekonomiska argument, men
            egentligen handlar EMU om mycket mer. Det handlar om vem som ska
            bestämma över våra pengar, demokrati och politik. Att vissa ekonomer
            anser att finanspolitiken är för viktig och komplicerad för att
            överlåtas åt svenska folket eller dess folkvalda att bestämma
            över är inte konstigt.
          </note>
          <note>
            Liknande argument förs fram av dem som är sakkunniga inom skogsvård,
            vägtrafik och så vidare. De menar att de är bättre skickade att
            bestämma detta än medborgarna i allmänhet.
          </note>
          <note>
            Men i den politiska avvägningen ställs olika målsättningar mot
            varandra. I dessa prioriteringar måste medborgarna kunna få vara
            med och göra denna avvägning, inte enskilda experter eller, som
            i fallet
          </note>
          <note>
            EMU, tjänstemännen i Europeiska centralbanken.
          </note>
          <note>
            Detta är en förutsättning för att demokratin inte ska urholkas.
            Alla människor måste känna sig delaktiga i den politik som förs
            och som berör dem. Även den ekonomiska politiken måste därför
            vara underställd demokratin. Så blir det inte med ett EMU-
          </note>
          <note>
            medlemskap.
          </note>
          <note>
            Det kanske mest konkreta argumentet för att Sverige ska gå med
            i EMU är att vi ska slippa växla pengar när vi åker på semester
            till ett annat euroland.
          </note>
          <note>
            Tyvärr har också statsminister Göran Persson fört fram detta
            som ett argument, senast i en intervju i somras då det var ett
            argument för att folkomröstningen om EMU skulle hållas direkt
            efter semestern.
          </note>
          <note>
            Då hade nämligen vi svenskar mest erfarenhet av hur det var utomlands.
          </note>
          <note>
            Jag beklagar verkligen att Göran Persson faller så djupt. Denna
            lilla fördel måste ställas mot de negativa effekter som EMU medför.
            Själva växlingsproblematiken ska inte överdrivas. Växlingskostnaderna
            är i sig väldigt små, och få torde ha valt att inte åka utomlands
            på grund av kostnader och besvär med att växla svenska kronor
            till en annan valuta.
          </note>
          <note>
            Herr talman! Svenska folket har näppeligen kravet att komma till
            rätta med växlingseländet högst på listan över de politiska reformer
            man anser att riksdagen ska ta hand om. Jag har i alla fall aldrig
            sett någon opinionsmätning som visar detta. Det är helt andra
            frågor som svenska folket vill att vi ska fatta beslut om här.
          </note>
          <note>
            Miljöpartiet anser inte att det är någon panik med ett svenskt
            ställningstagande om EMU. Detta beror givetvis på att det tar
            några år innan man ser effekterna av ett EMU-medlemskap. De synliga
            effekterna kommer först efter några år. Med ett EMU-
          </note>
          <note>
            medlemskap kommer vi också på sikt att få en gemensam finanspolitik,
            en gemensam skattepolitik, en gemensam arbetsmarknadspolitik och
            så vidare. Detta faktum innebär naturligtvis en enorm centralisering
            av makten till EU och EMU. Vi får en EU-stat. Detta är inget att
            hymla om. Diskussionen förs redan i många EU-länder och i EU-parlamentet.
            Det är dags för de svenska EMU-förespråkarna att erkänna att
          </note>
          <note>
            EMU är en grundbult i byggandet av en EU-stat.
          </note>
          <note>
            Herr talman! De senaste dagarna har vi fått en diskussion om
            buffertfonder. LO är tydligen en stark förespråkare av buffertfonder.
            Men vad LO därmed också säger är att EMU är ett hot mot löntagarna
            och att det finns en uppenbar risk med EMU-
          </note>
          <note>
            medlemskap. Fanns det inga problem med EMU
          </note>
          <note>
            skulle aldrig en diskussion om buffertfonder ha kommit upp.
          </note>
          <note>
            Buffertfonderna visar också på vilken utveckling
          </note>
          <note>
            EU har. Vissa anser, dock inte LO, att det är EU som ska ha buffertfonder
            för att kunna parera olikheter i regionerna i EMU-området. Men
            om buffertfonderna ska skötas av EU krävs det också att det finns
            någon på EU-nivå som ska besluta detta. Vi får alltså en
          </note>
          <note>
            EU-regering. I detta sammanhang är det inte så konstigt att förslaget
            att vi ska ha en EU-president inte är gripet ur luften. Det är
            en naturlig utveckling av EU, nämligen att vi ska välja en EU-president.
            Det är en följd av den EU-centralisering som politiken går mot
            i dag. Det är inget som vare sig jag eller Miljöpartiet tycker
            är lämpligt. Därför hoppas jag att Sverige kommer att säga nej
            till att vara med i EMU.
          </note>
          <note>
            Anf. 294 CAMILLA SKÖLD JANSSON (v)
          </note>
          <note>
            replik:
          </note>
          <note>
            Herr talman! Så småningom ska det hållas partiledaröverläggningar
            men jag vill ändå redan nu sondera terrängen lite grann. Ulf Holm
            säger att ni från Miljöpartiets sida inte ser någon panik med
            att man tar ställning. Jag vet att ni har sagt 2006 och att ni
            vill följa utvecklingen över en konjunkturcykel. Men det är en
            diskussion.
          </note>
          <note>
            En annan diskussion är hur lång tid man kan tänka sig behöva
            från det att man utlyser folkomröstning, vilket man ju kommer
            att göra oavsett er hållning.
          </note>
          <note>
            Hur lång tid ska då löpa fram till det att folkomröstningen faktiskt
            hålls? Vår utgångspunkt är ett år. Det är en rimlig tid för att
            bygga upp en kampanj, ha folkbildning och så vidare. Jag skulle
            gärna vilja höra
          </note>
          <note>
            Miljöpartiets eventuella syn på en sådan ordning.
          </note>
          <note type="speaker">
            Anf. 295 ULF HOLM (mp) replik:
          </note>
          <note>
            Herr talman! Tyvärr har diskussionen i Sverige om EU och EMU
            varit ganska lam, minst sagt. Vi är tre här i kväll som diskuterar
            detta. Jag håller med
          </note>
          <note>
            Carl B Hamilton om att detta är en av de stora frågorna de närmaste
            fyra åren. Att då bara tre av riksdagens 349 ledamöter väljer
            att ta upp frågan är ett tecken i sig.
          </note>
          <note>
            Det betyder också att jag är inne på att det krävs minst ett
            år från det att man bestämmer datum för folkomröstning tills folkomröstningen
            hålls just för att det krävs en ganska stor diskussion i landet
            om vad detta innebär. Det tar lite tid, bland annat för studieförbunden
            att sätta i gång cirklar. Jag kan instämma i att minst ett år
            behövs.
          </note>
          <note type="speaker">
            Anf. 296 CARL B HAMILTON (fp) replik:
          </note>
          <note>
            Herr talman! Jag ser fram emot att diskutera demokrati och EMU,
            men jag vill ändå ställa frågan till
          </note>
          <note>
            Ulf Holm: Är det verkligen på något sätt en sannolik tanke att
            15 väl fungerande länder, närmast utgångspunkten för andra demokratier
            i världen, skulle välja att avskaffa demokratin i demokratiska
            former i folkomröstning och att det bekräftas i det ena allmänna
            valet efter det andra i de deltagande länderna att man inrättar
            EMU, inför euron och avskaffar demokratin.
          </note>
          <note>
            Är det inte lite långsökt?
          </note>
          <note type="speaker">
            Anf. 297 ULF HOLM (mp) replik:
          </note>
          <note>
            Herr talman! Långsökt är det inte. De 15 medlemsstaterna i EU
            är alla demokratier, men det betyder ju inte att EU är demokratiskt.
            Det finns ett demokratiskt underskott i EU.
          </note>
          <note>
            På samma sätt är det med EMU. Man avhänder sig makten och flyttar
            makten längre bort. Hittills har inget land i EU haft en folkomröstning
            direkt om
          </note>
          <note>
            EMU. Jo, ett land. Danmark. Då sade man nej. Det betyder också
            att jag tror att i de folkomröstningar som hålls om detta skulle
            de flesta rösta nej till att flytta makten längre bort än som
            är nödvändigt.
          </note>
          <note type="speaker">
            Anf. 298 CARL B HAMILTON (fp) replik:
          </note>
          <note>
            Herr talman! Jag tyckte att Ulf Holm först avskaffade demokratin,
            men nu har han tydligen återinfört den. Det är väl bra det. Men
            det han hävdar om delegering är fortfarande problematiskt.
          </note>
          <note>
            Vi delegerar till exempel till domstolarna att döma oberoende
            av vad politiker tycker och tänker om de lagar som de en gång
            stiftade. De får inte lägga sig i domstolarnas avgöranden. Det
            är en delegering. På samma sätt kan man delegera räntepolitiken.
            Vi har ju redan gjort det till Riksbanken. Det är en annan form
            av delegering, ja, men principiellt är det samma sak.
          </note>
          <note type="speaker">
            Anf. 299 ULF HOLM (mp) replik:
          </note>
          <note>
            Herr talman! Det är en viss skillnad på delegering.
          </note>
          <note>
            Om en styrelse delegerar beslut till någon kan man oftast också
            återta delegationen. Jag finner det vara tämligen svårt när det
            gäller EMU-frågan att man skulle kunna återta en sådan. Då blir
            det nog vissa problem skulle jag kunna tänka mig.
          </note>
          <note>
            Utrikespolitik
          </note>
          <note type="speaker">
            Anf. 300 CECILIA NILSSON WIGSTRÖM (fp):
          </note>
          <note>
            Herr talman! Jag tror att det förvånar varken talmannen eller
            invånarna i Sverige att statsministern tar semester. Även om statsministerns
            uppgifter är viktiga så vet vi att de utförs av en vanlig person
            av kött och blod som ibland behöver vila.
          </note>
          <note>
            När Ghanas nytillträdde president John Kufour offentliggjorde
            att han skulle ta semester väckte det uppståndelse. Löjtnant Rawlings,
            som tidigare styrt landet, avslöjade aldrig när han åkte på semester,
            mån som han var att legitimera sin regim genom att framstå som
            en slags övermänniska. Genom att nu offentligt ta semester banar
            Ghanas president väg för en ny demokratisk kultur.
          </note>
          <note>
            Herr talman! Det är en ära för mig att få hålla mitt jungfrutal
            i kammaren, och jag vill tala om det som ligger mig varmt om hjärtat,
            nämligen vikten av demokrati för att kunna uppnå en fredligare
            värld där klyftorna minskar mellan den fattiga och rika världen.
          </note>
          <note>
            Det var det som ledde mig in i politiken, och det är en fråga
            som jag har drivit i min personvalskampanj.
          </note>
          <note>
            Demokrati och respekt för varje persons mänskliga rättigheter
            är en förutsättning för att var och en av oss ska kunna utforma
            våra liv så som vi önskar både materiellt och andligt. Under 90-talet
            ökade antalet demokratier i världen till att omfatta 63 % av världens
            länder, men tyvärr har utvecklingen de senaste åren stannat av.
          </note>
          <note>
            Afrika är den kontinent där demokratin har sitt svagaste fäste.
            Det är därmed inte förvånande att det också är den kontinent som
            är fattigast. I diktaturens fotspår följer inte bara brott mot
            de mänskliga rättigheterna utan också ekonomisk misskötsel. Diktatorer
            låter företag tappa landet på naturresurser, bara de själva kan
            sko sig tillräckligt. De agerar inte i folkets intresse.
          </note>
          <note>
            Det är därför som jag och Folkpartiet vill göra demokratimålet
            till övergripande mål för vår biståndspolitik. När ledare kan
            avsättas i val prioriteras det medborgarna behöver.
          </note>
          <note>
            Herr talman! Det finns trots allt positiva exempel i
          </note>
          <note>
            Afrika. Jag nämnde nyss Ghana. Jag hade förmånen att själv vara
            där under valkampanjen för två år sedan. Framgångsrikt bevakade
            John Kufours parti valen rigoröst för att förekomma regeringspartiets
            traditionella valfusk. Makten kunde överlåtas fredligt från ett
            parti till ett annat.
          </note>
          <note>
            Men Ghana står inför problem. Demokrati och särskilt demokratisk
            kultur införs inte över en natt.
          </note>
          <note>
            Ghana är på rätt väg. Pressfriheten har ökat, men det är svårt
            att bryta invanda mönster. Invånarna är vana vid att kunna uppvakta
            sina riksdagsledamöter och be att få ekonomisk hjälp. Fortfarande
            förekommer godtyckliga arresteringar inom polisen.
          </note>
          <note>
            Kampen är inte vunnen. Vägen är lång. Jag skulle vilja att den
            svenska regeringen generellt prioriterade demokratifrågorna högre
            och bland annat stödde demokratiseringssträvandena i Ghana liksom
            i Senegal som är ytterligare ett gott exempel i Afrika som är
            på rätt väg.
          </note>
          <note>
            Avsaknad av demokrati är inte bara till förfång för medborgarna
            utan är även en källa till internationella kriser och krig. Demokratier
            har fredliga metoder för att hantera åsiktsskillnader och startar,
            som bekant, inte krig med varandra.
          </note>
          <note>
            Jag vill därför passa på, herr talman, att avslutningsvis tala
            om ett högaktuellt exempel på hur problem uppstår då demokrati
            saknas. Saddam Hussein är en farlig diktator som startat krig
            mot både Iran och Kuwait, liksom gasat ihjäl 5 000 ur sin egen
            kurdiska befolkning. En avväpning av Saddam Hussein är nödvändig
            för irakiernas och grannländernas säkerhet.
          </note>
          <note>
            Det är bra att en FN-resolution verkar vara på väg.
          </note>
          <note>
            Saddam Hussein och diplomatin har fått en chans.
          </note>
          <note>
            Förhoppningsvis ska avväpningen nu fungera. Om inte, måste FN
            vara beredd att fullfölja avväpningen med militära medel i enlighet
            med folkrätten. FN bör också ta itu med att implementera de övriga
            resolutionerna som gäller Irak, vilka bland annat kräver respekt
            för mänskliga rättigheter.
          </note>
          <note>
            Herr talman! Jag stannar där, och jag hoppas att jag har klargjort
            varför jag vill att regeringen tydligare fokuserar på demokratisering
            i både utrikes- och biståndspolitiken.
          </note>
          <note type="speaker">
            Anf. 301 AGNE HANSSON (c):
          </note>
          <note>
            Herr talman! Det här är den första allmänpolitiska debatten efter
            valet. En del nya ansikten dyker upp och ger besked om att de
            är här. Det är intressant och spännande. Andra mer kända ansikten
            dyker upp i nya roller, och det är också spännande. Däremot är
            det kanske inte så mycket nytt i det politiska budskapet.
          </note>
          <note>
            Den första allmänpolitiska debatten efter ett val brukar innehålla
            analys av valet och deklarationer om vad partierna tänker göra
            under den kommande mandatperioden.
          </note>
          <note>
            Diskussionen om utrikespolitiken var inte särskilt intensiv i
            valdebatten. Däremot kan det finnas anledning att göra deklarationer
            om hur varje parti ser på utrikespolitiken och vad man tänker
            göra under den kommande perioden. Vi kommer att ha en sådan mer
            omfattande utrikespolitisk debatt i vår. Jag ska nu begränsa mig
            till att något beröra ett par av de utrikespolitiska frågorna
            som är mest aktuella.
          </note>
          <note>
            Låt mig börja med att prata om mänskliga rättigheter i ett perspektiv
            av den terroristbekämpning som nu pågår. Det har sagts att världen
            inte mer blir sig lik efter terrordåden i USA den 11 september.
            Det ligger mycket i det. Kampen mot terrorismen måste gå vidare.
            Det är vi alla ense om. Följderna av terrorismens meningslösa
            våld når oss dagligen, och de är påtagliga. I skuggan av detta
            påtagliga våld finns också andra följder. Det finns anledning
            att vara orolig för vad som händer med enskilda människors rättssäkerhet.
            Det finns en uppenbar risk att mänskliga rättigheter mer och mer
            får stå tillbaka i kampen mot terrorismen.
          </note>
          <note>
            Det finns många exempel på detta. Behandlingen av fallet med
            den svenska fången på Kuba är väl det tydligaste exemplet. Diskussionen
            om en eventuell utlämning av den ryske medborgaren i samband med
            gisslandramat i Moskva är ett annat exempel. Militärpolis har
            fått ökade befogenheter. Antiterroristlagar missbrukas på sina
            håll så att auktoritära eller våldsamma aktioner av regimer har
            motiverats just som antiterrorism. Så får det naturligtvis inte
            vara.
          </note>
          <note>
            Kampen mot terrorismen måste föras parallellt med att mänskliga
            rättigheter inte förkvävs. Sverige bör vara vaksamt och tydligt
            i detta. Vi har av tradition en klar profil i att hävda mänskliga
            rättigheter.
          </note>
          <note>
            Den får inte förblekna i kampen mot terrorismen. Vi bör verka
            för att kampen mot terrorismen måste föras inom ramen för ett
            multilateralt juridiskt hållbart ramverk.
          </note>
          <note>
            Det är också dags att agera hårdare där svenskar är inblandade
            och där mänskliga rättigheter kränks.
          </note>
          <note>
            Både fången på Kuba och de tre medborgare vars tillgångar frystes
            har enligt tunga jurister utsatts för rättsövergrepp och brott
            mot mänskliga rättigheter.
          </note>
          <note>
            Fången på Guantánamobasen utsätts för brott mot en hel rad konventioner
            om mänskliga rättigheter och krigets lagar när USA tar sig rätten
            att hålla fången fängslad som säkerhetsrisk.
          </note>
          <note>
            Nu har USA efter nio månader släppt tre afghaner och en pakistanier
            som inte längre bedöms utgöra ett hot och inte har något intressant
            att avslöja. Men jag frågar: När släpps svensken? Det är dags
            att från svensk sida sluta att ställa mesiga frågor och i stället
            bestämma sig för en juridisk linje och ställa rättsliga krav på
            USA.
          </note>
          <note>
            Frågan är om regeringen är beredd att göra detta.
          </note>
          <note>
            Det är ju regeringen, med den ordning vi har, som står för utrikespolitiken.
            Vi måste reagera när de mänskliga rättigheterna kvävs på samma
            beslutsamma sätt som vi tidigare har gjort trots hotet om terrorism.
          </note>
          <note>
            På samma sätt är det nu viktigt att problemet i
          </note>
          <note>
            Irak löses på fredlig väg. Det är min förhoppning att den balansgång
            som säkerhetsrådet nu har att gå mellan att å ena sidan ställa
            kraftiga krav på Saddam
          </note>
          <note>
            Hussein-regimen och å andra sidan förhålla vetostaterna på mattan
            gör det möjligt att lösa detta på diplomatisk väg.
          </note>
          <note type="speaker">
            Anf. 302 SERMIN ÖZÜRKÜT (v):
          </note>
          <note>
            Herr talman! Jag skulle vilja ta upp en skiljelinje mellan regeringens
            och Vänsterpartiets utrikespolitik.
          </note>
          <note>
            Skillnaden handlar om USA:s aktuella Mellanösternpolitik. Med
            andra ord: Krigshotet mot Irak.
          </note>
          <note>
            I dag försöker många regeringar, inklusive Sveriges regering,
            att komma undan sitt eget ansvar genom att hänvisa till FN:s säkerhetsråd.
            Men ett beslut som fattas i säkerhetsrådet kan inte rättfärdiga
            ett krig i
          </note>
          <note>
            Irak.
          </note>
          <note>
            För det första ska Sverige inte ställa sig bakom ett bombkrig
            vars främsta syfte är att säkra USA:s oljetillgångar. En rapport
            framtagen av CFR, Rådet för internationella relationer, visar
            att USA är på väg mot en allvarlig oljebrist, och nödvändigheten
            av militära interventioner för att trygga oljeförsörjningen förutspås.
          </note>
          <note>
            CFR är ett av de tyngsta rådgivande organen till den amerikanska
            regeringen med vicepresidenten som medlem. CFR:s rapport ger en
            mycket tänkvärd alternativ bild av varför USA vill anfalla Irak.
          </note>
          <note>
            För det andra kommer ett krig att förstärka det irakiska folkets
            lidande, som är ett resultat av mångåriga, djupt orättfärdiga
            sanktioner. Hela befolkningen lider inte bara under diktatur utan
            också av brist på mediciner och mat. USA:s krig kommer att slå
            hårdast mot dem som redan tidigare drabbats hårt. Dessutom kommer
            ett krig också att försvåra en demokratisk utveckling i Irak.
          </note>
          <note>
            Det kan inte vara den amerikanska militären som fattar beslut
            om hur Irak - eller några andra länder -
          </note>
          <note>
            ska styras. I Irak måste detta vara befolkningens beslut.
          </note>
          <note>
            Att rättfärdiga dessa handlingar kräver ett i grunden rasistiskt
            synsätt. Irakiska människoliv tillmäts inget värde. Det gör krigsmotståndet
            desto mer angeläget.
          </note>
          <note>
            Det viktigaste av allt är att Sverige traditionellt verkat för
            att stärka folkrätten. Att hänvisa till FN:s säkerhetsråd innebär
            att man i stället för att värna om folkrätten överlämnar beslutet
            till världens starkaste militärmakter.
          </note>
          <note>
            Folkrätten ska tillämpas konsekvent. Den ska inte bara komma
            till användning när det passar eller ligger i linje med någon
            militär stormakts intresse.
          </note>
          <note>
            USA och flera andra stater gick till angrepp mot
          </note>
          <note>
            Irak, som anföll den självständiga staten Kuwait. Det amerikanska
            angreppet skedde i enlighet med folkrätten. Man söker och får
            stöd i folkrätten när det gäller att förmå Irak att göra sig av
            med sina massförstörelsevapen.
          </note>
          <note>
            USA är berett att gå till krig mot Irak för att genomdriva sitt
            krav medan Israel, som har begått folkrättsbrott i decennier,
            också innehar massförstörelsevapen. Men vad beträffar Israel är
            USA inte berett att påverka Israel för att folkrättens krav ska
            uppfyllas.
          </note>
          <note>
            Folkrätten måste vara det som ligger till grund för internationell
            säkerhet - annars är det den starkes rätt som blir gällande.
          </note>
          <note>
            Med hänvisning till det nämnda uppmanar vi regeringen att verka
            mot ett anfallskrig mot Irak oberoende av vad FN:s säkerhetsråd
            tar för beslut, inte för att internationella konflikter ska kunna
            hanteras
          </note>
          <note>
            "effektivt" utan för att motstå ett krig i Irak.
          </note>
          <note>
            Den amerikanska utrikespolitiken - med eller utan
          </note>
          <note>
            FN:s stöd - är i dag det största hotet mot fred i världen. Detta
            bör sägas högt av varje regering som värnar folkrätten.
          </note>
          <note type="speaker">
            Anf. 303 CECILIA NILSSON WIGSTRÖM (fp) replik:
          </note>
          <note>
            Herr talman! Jag skulle vilja ställa två frågor till
          </note>
          <note>
            Sermin Özürküt. Av hennes inlägg kunde man tro att
          </note>
          <note>
            Vänsterpartiet inte värnar folkrätten. Enligt folkrätten har
            säkerhetsrådet makten att, om de så beslutar, använda våld i internationell
            politik. De har den legitimiteten att få använda våld. Det lät
            som om Sermin
          </note>
          <note>
            Özürküt inte tyckte att ett säkerhetsrådsbeslut kunde rättfärdiga
            ett angrepp på Irak. Men det kan det ju enligt folkrätten. Värnar
            ni verkligen inte folkrätten?
          </note>
          <note>
            Jag vill också fråga om Sermin Özürküt anser att
          </note>
          <note>
            Saddam Hussein är en fara för sin befolkning eller inte. Hur
            vill ni avväpna honom? Eller vill ni inte göra det?
          </note>
          <note type="speaker">
            Anf. 304 SERMIN ÖZÜRKÜT (v) replik:
          </note>
          <note>
            Herr talman! När vi pratar om folkrätten gör vi ingen skillnad
            på folk och folk. Det är den civila befolkningen som kommer att
            bli mördad under ett krig i Irak. Det är barn och gamla som kommer
            att bli mördade. Ett krig är den yttersta formen av en terrorhandling.
            Så tycker vi.
          </note>
          <note>
            På frågan om Saddam Hussein kan jag bara svara att visst är han
            en diktator, men det är en självständig stats ansvar och skyldighet
            att bli av med honom.
          </note>
          <note>
            Inga andra stater har skyldighet och rätt att avgöra detta. Så
            tycker vi.
          </note>
          <note type="speaker">
            Anf. 305 CECILIA NILSSON WIGSTRÖM (fp) replik:
          </note>
          <note>
            Herr talman! Jag håller med om att krig är terrorhandlingar,
            såtillvida att de är väldigt tragiska och får negativa konsekvenser.
            Men man kan ändå inte säga att ett krig som är godkänt av FN:s
            säkerhetsråd är en terrorhandling. Det är i enlighet med folkrätten.
          </note>
          <note type="speaker">
            Anf. 306 SERMIN ÖZÜRKÜT (v) replik:
          </note>
          <note>
            Herr talman! Jag försökte i mitt anförande förklara att vi tycker
            att ett krig inte är lösningen. Det borde finnas, och det finns,
            diplomatiska lösningar, fredliga lösningar, konstruktiva lösningar.
            Det är så vi menar.
          </note>
          <note type="speaker">
            Anf. 307 CARL B HAMILTON (fp) replik:
          </note>
          <note>
            Herr talman! Folkrätten är ju inget pacifistiskt lagsystem, som
            Cecilia Nilsson Wigström nyss påpekade. Det utvecklas också, och
            det är det som jag vill ställa en fråga om.
          </note>
          <note>
            Numera, efter Rwanda och efter Balkan, talar man mycket mer om
            human intervention till förmån för mänskliga rättigheter. Detta
            är en utveckling som jag förstår att talaren avvisar. Hon vill
            i stället betona att ingen utländsk intervention ska få förekomma,
            ungefär på det sätt som skedde på 1980-talet. Är det riktigt uppfattat
            att ni avvisar den utveckling som har skett under 1990-talet?
          </note>
          <note type="speaker">
            Anf. 308 SERMIN ÖZÜRKÜT (v) replik:
          </note>
          <note>
            Herr talman! Ja, det är rätt. Så gör vi.
          </note>
          <note type="speaker">
            Anf. 309 CARL B HAMILTON (fp) replik:
          </note>
          <note>
            Herr talman! Med tanke på att det var 800 000
          </note>
          <note>
            människor som mördades i Rwanda tycker jag att det är väldigt
            bra att folkrätten har utvecklats så att detta inte ska kunna
            upprepas en gång till, och inte heller det som skedde på Balkan.
            Jag tycker att det är en väldigt positiv utveckling som har skett.
            Det finns en djup avgrund mellan oss. Det är förfärligt.
          </note>
          <note type="speaker">
            Anf. 310 SERMIN ÖZÜRKÜT (v) replik:
          </note>
          <note>
            Herr talman! I grunden tycker vi att det inte finns någon skillnad
            mellan folk och folk. Sedan tycker vi att våld föder våld. Det
            är vår utgångspunkt för att förklara detta.
          </note>
          <note type="speaker">
            Anf. 311 AGNE HANSSON (c) replik:
          </note>
          <note>
            Herr talman! Jag har kanske delvis fått svar på en del frågor.
            Saddam Hussein är inte vilken beskedlig herre som helst. Vi vill
            ha en fredlig lösning, men FN
          </note>
          <note>
            och säkerhetsrådet har en balansgång att gå och måste ställa
            krav för att vapeninspektörerna ska kunna fullgöra sitt arbete.
            De har också en balansgång att gå, mellan att USA väljer FN-vägen
            och inte gör det.
          </note>
          <note>
            Förhoppningsvis väljer de nu FN-vägen.
          </note>
          <note>
            Om man ska klara balansgången och få uträttat det man behöver
            uträtta i Irak måste man också kunna hota med att använda våld,
            men förhoppningsvis behöver man inte använda det. Avvisar Vänsterpartiet
            också det?
          </note>
          <note type="speaker">
            Anf. 312 SERMIN ÖZÜRKÜT (v) replik:
          </note>
          <note>
            Herr talman! Jo, det är viktigt med balansgång.
          </note>
          <note>
            Men jag vill prata om en annan balansgång för att besvara Agne
            Hansson.
          </note>
          <note>
            Det finns en stor majoritet mot krig i USA trots att stämningen
            tyder på att de flesta amerikaner skulle stödja ett krig mot Irak.
            Med tanke på omfattningen av krigspropagandan är det förvånansvärt
            många som ändå motsätter sig krig. I USA finns ett organiserat
            motståndsnätverk vid namn Not In Our Name, vilket delvis visar
            att USA är mer än just president Bush krigshets och brutala övergrepp.
            En sådan balansgång är också viktig, tycker jag.
          </note>
          <note type="speaker">
            Anf. 313 AGNE HANSSON (c) replik:
          </note>
          <note>
            Herr talman! På vilket sätt vill då Vänsterpartiet förorda att
            man kan sätta tryck på Saddam Hussein och Irak för att klara av
            inspektionerna och lösa konflikten fredligt?
          </note>
          <note type="speaker">
            Anf. 314 SERMIN ÖZÜRKÜT (v) replik:
          </note>
          <note>
            Herr talman! Jag upprepar vad jag har sagt. Krig är inte lösningen
            på konflikten. Det skapar ovisshet.
          </note>
          <note>
            Det skapar stort lidande. Det skapar ingen lösning, därför att
            utgången är oviss. Man vet inte hur det ska bli. Man slänger in
            en bomb i Mellanöstern, och sedan vet man inte hur utgången blir.
            Det är så enkelt vi tänker.
          </note>
          <note type="speaker">
            Anf. 315 LOTTA N HEDSTRÖM (mp):
          </note>
          <note>
            Herr talman! Att tala om hela världen på sex minuter går ju inte.
            Men låt mig åtminstone få säga några ord om fyra av jordens ca
            200 länder och se vilket pensum vi har framför oss när vi, som
            vi gröna, ingår i projekt Rädda världen.
          </note>
          <note>
            Först är det Turkiet. Efter en egen handgriplig erfarenhet i
            augusti i år framstår det som alldeles uppenbart för mig att situationen
            för mänskliga rättigheter och för demokratin inte är den bästa.
          </note>
          <note>
            Militären styr och sätter utan att darra på manschetten diplomatiska
            dokument ur spel om man tror att landets intressen är hotade.
            Nu var vår lilla delegation ett synnerligen blygsamt hot, men
            det som till exempel kurder och andra minoriteter i Turkiet dagligen
            erfar av sin egen regim hotar allt vad demokrati, rättssäkerhet,
            internationella konventioner och minoritetsskydd heter.
          </note>
          <note>
            Turkiet är långt ifrån att uppfylla de Köpenhamnskriterier som
            ska kvalificera in Turkiet i den europeiska gemenskapen, förlåt,
            unionen, eller var det förenta stater? För det utlovade medlemskapet
            i
          </note>
          <note>
            EU har väl inte med Turkiets roll i en viss försvarsallians att
            göra?
          </note>
          <note>
            Det ska nu bli mycket intressant att se om det omvälvande valresultatet
            från i söndags kommer att tillåtas verka fullt ut eller om militära
            dekret övertar agendan.
          </note>
          <note>
            Nästa land är Afghanistan. Det räcker med en enda siffra från
            all tillgänglig fattigdomsstatistik för att skildra detta lands
            belägenhet. De har världens lägsta skol- och utbildningssiffra.
            Ingenstans får så få barn gå i skola, och ingenstans finns så
            få skolor i en sådan förödd administration, trots en mångårig
            och strålande insats av Svenska Afghanistankommittén. Få länder
            har nämligen så hänsynslöst utnyttjats, förbrukats och våldtagits
            av dem som är starkare, allra senast den gångna vintern då bomberna
            föll över detta utpinade fattigfolk. En sådan massflyktssituation
            som under det gångna året runt Afghanistans gränser med nära tre
            miljoner människor expatrierade har världen inte sett på länge.
          </note>
          <note>
            Varför kan detta ske? Ett kort och bra svar är: olja. Ett annat
            svar är: okontrollerad vapeninförsel. Ett tredje svar är: omvärldens
            långvariga ignorans.
          </note>
          <note>
            Tjetjenien är mitt tredje land. Nyckelordet för denna lilla komplett
            sönderbombade del av en gammal korrupt union är terrorism. Men
            hur ska man veta vem som är den verkliga terroristen i denna förvirrade
            värld? Våldets logik eller brist på logik kastar om roller och
            positioner och förråar alla inblandade.
          </note>
          <note>
            Gisslandramat i Moskva fick trots allt, om än på ett oändligt
            tragiskt sätt, för ett ögonblick omvärlden att igen sätta strålkastarna
            på den permanenta statsledda terror som pågår mot tjetjenerna.
          </note>
          <note>
            Var går då gränsen mellan det berättigade i att bekämpa statsterrorism
            à la Ryssland i Tjetjenien och ren skurkterrorism av gisslan-
            eller självmordsbombartyp? Ingen vet.
          </note>
          <note>
            Presidenterna Putin och Bush ingår dock i samma terrorbekämpningsallians,
            och det ger dem ibland alibi för snart sagt vilka övergrepp som
            helst på civila och på andra icke önskvärda regimer. Någonting
            håller på att gå alldeles galet med begreppen. Det är våld som
            våld, våld som föder nytt våld. Våld är det minst intelligenta
            sättet att lösa något som helst problem. Dagligt och systematiskt
            våld dominerar alltför många platser på den här planeten.
          </note>
          <note>
            Det fjärde landet jag vill nämna är Irak, ett land med ett tredubbelt
            ok.
          </note>
          <note>
            Först har man en egen hustyrann av sämsta slag.
          </note>
          <note>
            Sedan är det en stor bristsituation med mängder av lidande barn
            som följd av en misslyckad och missriktad sanktionspolitik. Prestigen
            råder trots helt fel utfall och irakiernas allt tätare uppslutning
            kring sin egen diktator. Det tredje är ett öppet krigshot från
            den enda kvarvarande stormakten i världen, något som får mer gehör
            än motstånd. Trots all freds- och rättrådighetsretorik tvekar
            inte USA att på eget bevåg och utan FN:s sanktion skipa sin egen
            rättvisa, det vill säga se till att deras nationella behov av
            kontroll, olja och alibi tillgodoses. Vem har mage att rättfärdiga
            detta förspel till ett tredje världskrig? Var är de som vågar
            utmana och övermanna krigshetsaren?
          </note>
          <note>
            I den här världen av fattigdom, våld, diktatur, bristande demokrati,
            oljeberoende, vapenhandel, minoritetsförtryck, terrorism, självpåtagen
            makt etc.
          </note>
          <note>
            är det sannerligen lätt att misströsta och ge upp. Men det, herr
            talman, är den i särklass största förbrytelsen av alla.
          </note>
          <note>
            Vi i Sverige lever i ett välmående land. Vi kan tala fritt, och
            vi har trots lite gnäll ett fullt fungerande folkstyre, och våra
            militärer håller sig på behörigt avstånd från vårt eget och andras
            folk.
          </note>
          <note>
            Jag menar med den här sexminutersresumén att vårt lands förpliktelser
            under de kommande åren, lämpligen under den fyraårsperiod som
            vi nu har påbörjat, är att kraftfullt återta vår roll som en trovärdig
            hoppets röst i världen. Vi ska återta det civilkurage som förr
            har präglat vår utrikespolitik och som gett oss ett gott rykte
            bland fattiga och små länder och våga vara de som säger ifrån.
          </note>
          <note type="speaker">
            Anf. 316 CARL B HAMILTON (fp) replik:
          </note>
          <note>
            Herr talman! Jag skulle bara vilja få ett klargörande. Lotta
            Nilsson Hedströms anförande gav intryck av att det hade varit
            bättre för Afghanistans folk och kvinnor om Usama bin Ladin och
            talibanregimen hade suttit kvar. Det hade nämligen varit konsekvensen
            om den här bombkampanjen inte hade ägt rum.
          </note>
          <note>
            Är det rätt uppfattat att ni föredrar talibanregimen framför
            den nuvarande regimen?
          </note>
          <note type="speaker">
            Anf. 317 LOTTA N HEDSTRÖM (mp) replik:
          </note>
          <note>
            Herr talman! Det är lite tragiskt att man fortfarande lyckas
            ställa upp problematiken på det förenklade sättet.
          </note>
          <note>
            Som jag har avlyssnat och läst finns det egentligen inte någon
            i den här kammaren eller i offentlig svensk debatt i tillgängliga
            medier som har förfäktat att det skulle vara bra med talibanism
            eller att Usama bin Ladin på något sätt hade ett berättigande
            i den verksamhet som han eventuellt fortsätter med.
          </note>
          <note>
            Svaret är: Nej, det är feltolkat av dig.
          </note>
          <note type="speaker">
            Anf. 318 CARL B HAMILTON (fp) replik:
          </note>
          <note>
            Herr talman! Då är min enkla följdfråga: Hur skulle man bli av
            med den tidigare regimen om man inte gjorde ungefär på det sätt
            som man gjorde - det finns naturligtvis lite olika grader, till
            exempel mer eller mindre bombning. Hur skulle man göra? Vad hade
            ni gjort?
          </note>
          <note type="speaker">
            Anf. 319 LOTTA N HEDSTRÖM (mp) replik:
          </note>
          <note>
            Herr talman! Syftet var inte först, i pro primofallet, att avskaffa
            talibanismen, utan det var ett syfte som USA lade in i sista minuten.
            Syftet var att hitta de förövare som bombade och körde in flygplanen
            i
          </note>
          <note>
            World Trade Center.
          </note>
          <note>
            Det var ett senkommet alibi att dessutom hjälpa det afghanska
            folket att avsätta en regim som man inte klarade av. Det här är
            ett mycket vanligt knep, och det är inte bra. Det ska inte gå
            till på det viset i en rimlig värld.
          </note>
          <note>
            Anf. 320 CECILIA NILSSON WIGS-
          </note>
          <note>
            TRÖM (fp) replik:
          </note>
          <note>
            Herr talman! Jag har en fråga till dig, Lotta Nilsson Hedström.
            Av ditt inlägg förstår jag att Miljöpartiet är kritiskt till ett
            unilateralt ingripande från USA:s sida. Med tanke på vad vi tidigare
            fick höra från
          </note>
          <note>
            Vänsterpartiets representant undrar jag hur Miljöpartiet ställer
            sig till en eventuell framtida krigsintervention stödd av FN.
          </note>
          <note type="speaker">
            Anf. 321 LOTTA N HEDSTRÖM (mp) replik:
          </note>
          <note>
            Herr talman! Svaret är väldigt enkelt: Det kan komma till en
            situation där man måste stödja ett sådant ingripande. Problemet
            i diskussionen är att man sätter det som det första och det önskvärda.
          </note>
          <note>
            Jag håller med Vänsterpartiet om det som sades i det förra inlägget,
            nämligen att alla andra alternativ naturligtvis först måste diskuteras,
            penetreras och uttömmas.
          </note>
          <note>
            Genast och återigen är det behovet av och lusten att intervenera
            militärt som kommer först i allas debattinlägg och i allas agendor.
            Det är detta som är det orimliga. Det är alltså fortfarande en
            total, besinningslös övervikt och ett hyllande av militära lösningar.
            Men det är inte FN:s primära uppgift. FN är instiftat för att
            skapa och bibehålla fred, inte för att skapa krig. Alltså är svaret
            på din fråga att det handlar om en absolut yttersta, sista, utväg.
          </note>
          <note type="speaker">
            Anf. 322 CECILIA NILSSON WIGSTRÖM (fp) replik:
          </note>
          <note>
            Herr talman! Jag håller absolut med dig, Lotta
          </note>
          <note>
            Nilsson Hedström, om att det är diplomatiska medel som man alltid
            ska använda så långt det går, och man ska undvika väpnade konflikter.
            Jag håller alltså helt och hållet med dig där och är tacksam för
            ditt förtydligande om att Miljöpartiet - om jag förstod dig rätt
            -
          </note>
          <note>
            när alla andra medel är uttömda ändå är berett att acceptera
            ett FN-ingripande i Irak eller generellt i något annat område.
          </note>
          <note type="speaker">
            Anf. 323 LOTTA N HEDSTRÖM (mp) replik:
          </note>
          <note>
            Herr talman! Min kommentar till din och även din partikollegas
            fråga är att när situationen i Afghanistan för ett år sedan var
            aktuell var inte ens ett FN-mandat fullt ut klarlagt, utan då
            var det den unilaterala interventionen som i första rummet var
            intressant.
          </note>
          <note>
            Jag tycker att det är bra att både vår utrikesminister och svenska
            med- och motdebattörer nu har kommit fram till en sorts konsensus
            i Sverige om att vi faktiskt inte ska bejaka interventioner som
            inte är FN-
          </note>
          <note>
            stödda. Samtidigt måste vi - vilket egentligen var en av huvudpoängerna
            i slutet av mitt anförande men som jag inte hann med - stärka
            FN:s roll och säkerhetsrådets förmåga att fatta kloka beslut.
          </note>
          <note type="speaker">
            Anf. 324 ROSITA RUNEGRUND (kd):
          </note>
          <note>
            Herr talman! Som sista talare i dag ska jag tala om en hjärtefråga
            för mig. Det gäller hiv/aids i ett globalt perspektiv.
          </note>
          <note>
            Fattigdom och sjukdom går hand i hand. Så länge människor är
            fattiga kommer de att löpa stor risk att bli allvarligt sjuka.
            Och så länge människor är allvarligt sjuka löper de större risk
            att bli, eller att fortsätta att vara, fattiga.
          </note>
          <note>
            Den globala fattigdomsbekämpningen måste alltså inkludera omfattande
            insatser för att höja hälsonivån i fattiga länder. Grunden i arbetet
            för en bättre hälsa i fattiga länder är inrättandet av hälsovårdssystem
            samt prevention och en intensifierad och uthållig kamp mot de
            stora sjukdomarna hiv/aids, tbc och malaria.
          </note>
          <note>
            Herr talman! Spridningen av hiv/aids har nått praktiskt taget
            ofattbara dimensioner. Mer än 40 miljoner människor världen över
            har drabbats av denna epidemi, och detta är bara början.
          </note>
          <note>
            Spridningen av hiv/aids är ett av vår tids mest akuta problem.
            I fattiga länder är hiv/aidsproblematiken av avgörande betydelse
            för dessa länders möjligheter att komma bort från fattigdom, svält
            och död och att utvecklas ekonomiskt och politiskt.
          </note>
          <note>
            Trots detta tas inte denna mänsklighetens ödesfråga på fullt
            allvar av alla världens ledare, regeringar, religiösa ledare och
            andra makthavare. Insatser mot hiv/aids är en fråga om mänskliga
            rättigheter och kommer att medföra stora ekonomiska uppoffringar
            och mänskliga lidanden under lång tid.
          </note>
          <note>
            Hiv/aids, tbc och malaria svarar för 9 % av alla dödsfall i världen,
            men bara ynkliga 5 % av dagens hälsoforskningsresurser i världen
            tillägnas forskning om fattigdomsrelaterade sjukdomar.
          </note>
          <note>
            Det finns all anledning att i budgeten i Sveriges riksdag avsätta
            särskilda medel för det globala hiv/aids-arbetet och att här i
            riksdagen besluta om storleken på de budgeterade insatserna.
          </note>
          <note>
            Kvinnor och barn drabbas hårdast av fattigdom, krig och sjukdomar.
            Därför är bistånd riktat till kvinnor och barn av central betydelse
            för utvecklingssamarbete. Det besök som jag tillsammans med representanter
            för de olika partierna i riksdagen gjort i
          </note>
          <note>
            Tanzania förstärker min uppfattning att det fortfarande läggs
            en tung börda av skuld och ansvar på unga flickor. De unga flickorna
            utnyttjas ofta sexuellt, och långt oftare än de unga männen är
            de hivpositiva.
          </note>
          <note>
            Därför kan det förebyggande arbetet inte nog poängteras. Det
            är i dag den enda tillgängliga medicinen.
          </note>
          <note>
            Kondominformationen och sexualundervisningen är bristfälliga
            och måste få kraftfullt stöd för att utvecklas. Också frågor om
            könsroller och jämställdhet är avgörande.
          </note>
          <note>
            Bekämpningen av hiv/aids handlar främst om utrikes- och biståndspolitik
            men också om säkerhetspolitik. FN:s säkerhetsråd betonar i resolution
            1308 att spridningen av hiv/aids är ett hot mot säkerhet och stabilitet.
            Detta unika uttalande får inte negligeras.
          </note>
          <note>
            Aids kan ses som en säkerhetsfråga på flera olika plan.
          </note>
          <note>
            För det första handlar det om personlig säkerhet.
          </note>
          <note>
            När en ökande andel vuxna insjuknar raderas framsteg som gjorts
            i fråga om hälsa och barnadödlighet.
          </note>
          <note>
            Produktionen av mat minskar drastiskt. Familjer och samhällsgrupper
            bryts ned. Ekonomisk migration och flyktingströmmar ökar.
          </note>
          <note>
            För det andra hotar aids social och ekonomisk utveckling när
            den arbetsföra generationen dör ut.
          </note>
          <note>
            Därmed förvärras vanligt förekommande problem som starkt bidrar
            till riskerna för väpnad konflikt och humanitära katastrofer.
            Enligt Världsbanken kan en minskning med 10 % av antalet vuxna
            i ett land leda till en reducering av nationalinkomsten med upp
            till drygt 30 %.
          </note>
          <note>
            För det tredje påverkar aids polisens kapacitet direkt och samhällets
            indirekt. Aids skär genom alla samhällssegment. Men när exempelvis
            högutbildade, tjänstemän, lärare, sjukvårdspersonal, läkare och
            poliser drabbas, då drabbas samhället i ännu högre grad. Nationella
            institutioner som administrerar viktiga samhällsfunktioner bryts
            ned. Samhället blir mer instabilt.
          </note>
          <note>
            För det fjärde har många militära styrkor i Afrika en upp till
            fem gånger så hög infektionsgrad som den civila befolkningen.
            I kombination med försvagade ekonomiska och institutionella strukturer
            blir staten och länderna mer sårbara för interna och externa konflikter.
          </note>
          <note>
            För det femte kan konsekvenserna av aids underminera den internationella
            kapaciteten när det gäller att bidra till fredslösande insatser.
            Enligt Sydafrikas institut för strategiska studier är risken stor
            att flera afrikanska länder, inklusive Sydafrika, snart inte kan
            delta i fredsbevarande operationer om inte spridningen av hiv/aids
            bland afrikanska arméer stoppas.
          </note>
          <note>
            Herr talman! Läget är alltså allvarligt. Det gäller att förklara
            krig mot aidsepidemin.
          </note>
          <note>
            (forts. prot. 13)
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 5 november
          </note>
          <note>
            2002/03:24 av Per Westerberg (m) till kulturminister
          </note>
          <note>
            Marita Ulvskog
          </note>
          <note>
            Avanmälan av TV-licens
          </note>
          <note>
            2002/03:25 av Lennart Beijer (v) till näringsminister
          </note>
          <note>
            Leif Pagrotsky
          </note>
          <note>
            Postens verksamhet
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 12 november.
          </note>
          <note>
            7 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 5 november
          </note>
          <note>
            2002/03:77 av Yvonne Ångström (fp) till statsrådet
          </note>
          <note>
            Ulrica Messing
          </note>
          <note>
            Studentrabatter på tåg och flyg
          </note>
          <note>
            2002/03:78 av Holger Gustafsson (kd) till utrikesminister Anna
            Lindh
          </note>
          <note>
            Svenskt bidrag till FN
          </note>
          <note>
            2002/03:79 av Marietta de Pourbaix-Lundin (m) till jordbruksminister
            Ann-Christin Nykvist
          </note>
          <note>
            Ultraljudshalsband på hundar
          </note>
          <note>
            2002/03:80 av Johan Pehrson (fp) till justitieminister
          </note>
          <note>
            Thomas Bodström
          </note>
          <note>
            Barnens ställning
          </note>
          <note>
            2002/03:81 av Johan Pehrson (fp) till socialminister
          </note>
          <note>
            Lars Engqvist
          </note>
          <note>
            Sjukfrånvaron
          </note>
          <note>
            den 6 november
          </note>
          <note>
            2002/03:82 av Maria Larsson (kd) till justitieminister
          </note>
          <note>
            Thomas Bodström
          </note>
          <note>
            Ofredande via e-post och SMS
          </note>
          <note>
            2002/03:83 av Göran Lindblad (m) till statsrådet Jan
          </note>
          <note>
            O Karlsson
          </note>
          <note>
            Ensamma flyktingbarn
          </note>
          <note>
            2002/03:84 av Cecilia Nilsson Wigström (fp) till statsrådet Mona
            Sahlin
          </note>
          <note>
            Neutrala myndigheter
          </note>
          <note>
            2002/03:85 av Britt-Marie Lindkvist (s) till statsrådet
          </note>
          <note>
            Hans Karlsson
          </note>
          <note>
            Kollektivavtal och lönedumpning
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 12 november.
          </note>
          <note>
            8 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 5 november
          </note>
          <note>
            2002/03:65 av Catharina Elmsäter-Svärd (m) till statsrådet Ulrica
            Messing
          </note>
          <note>
            Trängselavgifter
          </note>
          <note>
            den 6 november
          </note>
          <note>
            2002/03:66 av Catharina Elmsäter-Svärd (m) till statsrådet Ulrica
            Messing
          </note>
          <note>
            Införande av trängselavgifter med enkel majoritet
          </note>
          <note>
            2002/03:67 av Anna Ibrisagic (m) till finansminister
          </note>
          <note>
            Bosse Ringholm
          </note>
          <note>
            Natt- och helgstängd tull i Haparanda
          </note>
          <note>
            2002/03:69 av Jan Emanuel Johansson (s) till jordbruksminister
            Ann-Christin Nykvist
          </note>
          <note>
            Burhöns
          </note>
          <note>
            2002/03:70 av Marietta de Pourbaix-Lundin (m) till jordbruksminister
            Ann-Christin Nykvist
          </note>
          <note>
            Ursprungsmärkning av skinn- och pälsprodukter
          </note>
          <note>
            2002/03:71 av Marietta de Pourbaix-Lundin (m) till jordbruksminister
            Ann-Christin Nykvist
          </note>
          <note>
            Importförbud mot hund- och kattskinn
          </note>
          <note>
            2002/03:72 av Johnny Gylling (kd) till statsrådet
          </note>
          <note>
            Ulrica Messing
          </note>
          <note>
            Dokumentation av bredbandsledningar
          </note>
          <note>
            2002/03:75 av Maud Olofsson (c) till miljöminister
          </note>
          <note>
            Lena Sommestad
          </note>
          <note>
            Strandskyddsbestämmelserna
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 12 november.
          </note>
          <note>
            9 § Kammaren åtskildes kl. 22.50
          </note>
          <note>
            Förhandlingarna leddes av talmannen från sammanträdets början
            t.o.m. 1 §
          </note>
          <note>
            anf. 39 (delvis), av förste vice talmannen därefter till ajourneringen
            kl. 12.22, av andre vice talmannen därefter t.o.m. 5 § anf. 84
          </note>
          <note>
            (delvis), av tredje vice talmannen därefter t.o.m. anf. 151 (delvis),
            av andre vice talmannen därefter t.o.m. anf. 193 (delvis), av
            förste vice talmannen därefter t.o.m. anf. 254 (delvis) och av
            talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
