<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--104</head>
          <docDate when="2003-05-15 00:00:00">2003-05-15 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            2002/03:104
          </note>
          <note>
            --------------------------------------------------------------------------------
          </note>
          <note>
            ----------
          </note>
          <note>
            1 § Justering av protokoll
          </note>
          <note>
            Justerades protokollet för den 9 maj.
          </note>
          <note>
            2 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            2002/03:FPM71 Förslag till förordning om offentlig foder- och
            livsmedelskontroll KOM(2003)52 till miljö- och jordbruksutskottet
          </note>
          <note>
            2002/03:FPM73 Bekämpningsmedelsrester i livsmedel och foder KOM(2003)117
            till miljö- och jordbruksutskottet
          </note>
          <note>
            3 § Anmälan om inkomna uppteckningar från
          </note>
          <note>
            EU-nämndssammanträde
          </note>
          <note>
            Talmannen anmälde att uppteckningar från EU-
          </note>
          <note>
            nämndens sammanträde måndagen den 28 april inkommit.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2002/03:78 till näringsutskottet
          </note>
          <note>
            2002/03:112 till lagutskottet
          </note>
          <note>
            2002/03:116 till bostadsutskottet
          </note>
          <note>
            5 § Gallring av uppgifter i kreditupplysningar
          </note>
          <note>
            Föredrogs finansutskottets betänkande 2002/03:FiU15
          </note>
          <note>
            Gallring av uppgifter i kreditupplysningar (prop.
          </note>
          <note>
            2002/03:59).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under 12 §.)
          </note>
          <note>
            6 § Riksdagens revisorers årsredovisning för
          </note>
          <note>
            2002
          </note>
          <note>
            Föredrogs finansutskottets betänkande 2002/03:FiU16
          </note>
          <note>
            Riksdagens revisorers årsredovisning för 2002 (redog. 2002/03:RR1).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under 12 §.)
          </note>
          <note>
            7 § Riksbankens förslag om donation till Stiftelsen Tumba Bruk
          </note>
          <note>
            Föredrogs finansutskottets betänkande 2002/03:FiU18
          </note>
          <note>
            Riksbankens förslag om donation till Stiftelsen Tumba Bruk (förs.
            2002/03:RB5).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under 12 §.)
          </note>
          <note>
            8 § Statens ansvarsnämnd och arbetsrättsliga frågor
          </note>
          <note>
            Föredrogs arbetsmarknadsutskottets betänkande 2002/03:AU6
          </note>
          <note>
            Statens ansvarsnämnd och arbetsrättsliga frågor
          </note>
          <note>
            (prop. 2002/03:47).
          </note>
          <note type="speaker">
            Anf. 1 PATRIK NORINDER (m):
          </note>
          <note>
            Herr talman! Vad är arbetsrätt? Jag råkar ibland på dem som tror
            att arbetsrätt är synonymt med turordningsreglerna i LAS. Så är
            det naturligtvis inte.
          </note>
          <note>
            Arbetsrätten är ett samlingsbegrepp för den lagstiftning som
            reglerar förhållandena mellan arbetsgivare och arbetstagare på
            arbetsmarknaden. Men arbetsrätten är inte bara lagstiftning utan
            även reglering som återfinns i avtal mellan arbetsgivare, arbetstagare
            och arbetsmarknadens organisationer. Den innehåller såväl rättigheter
            som skyldigheter för parterna.
          </note>
          <note>
            Den kollektiva arbetsrätten innehåller lagar som medbestämmandelagen,
            förordningen om medling i arbetstvister eller lagen om facklig
            förtroendemans ställning på arbetsplatsen. I lagstiftning om anställningsskydd
            - där anställningsskyddslagen, som ofta brukar kallas LAS, ingår
            - finner vi även lagar som lagen om arbetstid i husligt arbete.
            Ännu mer lagstiftning påträffar vi i olika ledighetslagar, diskrimineringslagar,
            lagar om offentlig anställning, arbetsmiljö och arbetslöshet med
            mera.
          </note>
          <note>
            Det är alltså en oerhört omfattande lagstiftning som reglerar
            förhållandena på arbetsmarknaden. Och grunden för denna lagstiftning
            tillkom när arbetsmarknaden såg helt annorlunda ut än den gör
            i dag.
          </note>
          <note>
            Industrisamhället har omdanats till ett kunskapssamhälle. Många
            lagar har förändrats under tidens gång, men fortfarande finns
            det, enligt min mening, åtskilligt i den gällande lagstiftningen
            som borde förändras för att anpassas till dagens och morgondagens
            arbetsmarknad.
          </note>
          <note>
            Jag skulle önska att vi kunde ha startat från noll och fått en
            lättöverskådlig och tydlig lagstiftning.
          </note>
          <note>
            Tyvärr låter detta sig inte göras av rätt naturliga skäl.
          </note>
          <note>
            Men det otympliga lapptäcke som arbetsmarknaden i dag måste dras
            med behöver i grunden förenklas.
          </note>
          <note>
            När vi fyra oppositionspartier nu yrkar på en genomgripande översyn
            av arbetsrätten gör vi det mot bakgrund av att tidigare utredningar
            har haft begränsade direktiv och inte arbetat förutsättningslöst.
            Den rådande lagstiftningen har varit basen, och med den som måttstock
            har få genomgripande förslag till förändringar utmejslats.
          </note>
          <note>
            Vår utgångspunkt är att finna en arbetsrättslig lagstiftning
            som river hinder för människor att komma i arbete, som tillförsäkrar
            arbetstagare grundläggande rättigheter oavsett avtalsförhållanden
            eller facklig tillhörighet. Vi vill stärka den enskilde på arbetsmarknaden.
          </note>
          <note>
            Facklig verksamhet fyller en viktig funktion på arbetsmarknaden,
            men den ska vara frivillig, och den enskilde ska själv kunna bestämma
            vem som ska företräda henne eller honom. Dagens lagstiftning uppfyller
            inte detta villkor.
          </note>
          <note>
            Ska Sverige klara att bibehålla den välfärd som har byggts upp
            under 1900-talet fordrar detta att svenska företag klarar en internationell
            konkurrens och att det utvecklas fler och nya arbetsplatser. I
            dag ökar arbetslösheten, och alltfler står utanför arbetsmarknaden.
            Sverige kan inte längre luta sig mot de stora företagen. Ericssons
            ras och att storföretagen flyttat utomlands visar att det är de
            mindre och medelstora företagen som kommer att erbjuda den framtida
            ökningen av arbetstillfällena.
          </note>
          <note>
            Vi moderater vill inte på något sätt jäklas med människor. Alla
            på arbetsmarknaden har rätt till största möjliga trygghet, men
            nuvarande oöverskådliga lagstiftning ger en falsk trygghetskänsla.
            Riktig trygghet och fler jobb skapas bara genom fler företag och
            genom att alla företag vågar och har råd att anställa fler.
          </note>
          <note>
            Herr talman! Den svenska arbetsrätten intar en särställning i
            världen. Få länder har en så reglerad arbetsmarknad som Sverige,
            och inte blir det bättre av att vi även ska ta hänsyn till EU:s
            lagstiftning inom området.
          </note>
          <note>
            Jag ska citera den opolitiske professorn Niklas
          </note>
          <note>
            Bruun i Arbetslivsinstitutets utredning om hållfast arbetsrätt.
            Han säger: "Den arbetsrättsliga mängden regler i Sverige börjar
            närma sig gränsen för vad som är rimligt och hanterligt."
          </note>
          <note>
            Sug på den! En opolitisk professor säger: "närma sig gränsen
            för vad som är rimligt och hanterligt".
          </note>
          <note>
            I en enkätundersökning som Företagarnas Riksorganisation har
            låtit utföra bland företag med upp till
          </note>
          <note>
            50 anställda uppger dessa att arbetsrätten är en av de tre viktigaste
            långsiktiga frågorna som de önskar en förändring inom. Arbetsrätten
            upplevs som krånglig och stelbent.
          </note>
          <note>
            Ska nya och fler arbetstillfällen tillkomma i småföretag ställer
            det alltså krav på att de regler som styr arbetsmarknaden är bättre
            anpassade till de mindre företagen. Därför behövs en skyndsam,
            förutsättningslös översyn av arbetsrätten.
          </note>
          <note>
            Herr talman! Det undantag från turordningskretsen som alla partier,
            utom Vänstern och Socialdemokraterna, röstade igenom i riksdagen
            har kritiserats hårt av fack och regering. Och troligen kommer
            vi under denna mandatperiod att få leva med såväl enskilda motioner
            som partimotioner från vänsteralliansen som går ut på att man
            ska återställa möjligheten till undantag.
          </note>
          <note>
            Kritiken mot undantaget har byggts upp med argumentet att detta
            har utnyttjats till att säga upp småbarnsmammor. I Arbetslivsinstitutets
            utredning, DS
          </note>
          <note>
            2002:56, tas detta spörsmål upp. Man konstaterar att
          </note>
          <note>
            "något belägg för att regeln bland småföretagen har använts för
            att systematiskt missgynna föräldralediga arbetstagare har utredningen
            inte kunnat finna."
          </note>
          <note>
            Utredningen konstaterar också:
          </note>
          <note>
            "Utifrån de ovan anförda skälen anser utredningen att några förändringar
            i fråga om möjligheten till undantag från turordningskretsen i
            anställningsskyddslagen inte bör vidtas."
          </note>
          <note>
            Samma slutsats kommer såväl Företagarnas Riksorganisation som
            Svenskt Näringsliv fram till.
          </note>
          <note>
            FR, Företagarnas Riksorganisation, har beställt statistik från
            SCB om småbarnsmammors sysselsättning.
          </note>
          <note>
            Slutsatsen blev att sedan undantaget infördes har sysselsättningsutvecklingen
            förbättrats i de minsta företagen, medan utvecklingen varit den
            motsatta i de större företagen. Något stöd för diskrimineringstesen
            finns inte.
          </note>
          <note>
            I FR-undersökningen uppger sju av tio företagare att viljan att
            nyanställa skulle minska om undantagsmöjligheten försvann. Hela
            99 % i FR:s enkät tyckte att undantaget var bra eller mycket bra.
          </note>
          <note>
            Samma resultat kommer Svenskt Näringsliv till i en TEMO-undersökning.
            Ingen småföretagare har under de senaste två åren sagt upp medarbetare
            på grund av att de varit gravida eller befunnit sig på föräldraledighet.
            Bland föräldralediga och gravida uppger 99 % att de inte har någon
            erfarenhet av att sägas upp på grund av att de befunnit sig på
            föräldraledighet.
          </note>
          <note>
            Jag utesluter inte att någon enstaka arbetsgivare har gjort fel,
            men det finns inga belägg för att föräldralediga arbetstagare
            systematiskt missgynnas och att därför undantaget i turordningskretsen
            bör avskaffas.
          </note>
          <note>
            Socialdemokraternas förvanskade verklighetsuppfattning får inte
            bilda utgångspunkt för ett viktigt reformarbete.
          </note>
          <note>
            Med detta, herr talman, yrkar jag bifall till reservation nr
            1 under punkt 2. Jag står naturligtvis även bakom våra övriga
            reservationer, men för tids vinnande avstår jag från att yrka
            bifall till dessa.
          </note>
          <note type="speaker">
            Anf. 2 TINA ACKETOFT (fp):
          </note>
          <note>
            Herr talman! Arbetsrätt är ett av de mest intressanta och viktiga
            ämnen som vi har att debattera i arbetsmarknadsutskottet. Det
            är också en av orsakerna till att jag valde detta utskott. Det
            handlar om att värna tryggheten, rätten för anställda och företagare,
            och samtidigt ge möjlighet till utveckling för samma grupper.
            Det är väl här skyttegravarna kommer att grävas, precis i dag
            som de senaste 100 åren. Det klassiska synsättet hos många politiker
            har ju varit ett vi-och-de-perspektiv: trygghet eller tillväxt,
            arbetare eller kapitalist, närande eller tärande.
          </note>
          <note>
            Herr talman! Som dotter till småföretagare, uppvuxen till stor
            del i Småland och med företagare som kunder i mitt tidigare yrkesliv
            känner jag inte igen mig i den skyttegraven. Trygghet och tillväxt
            går att förena, med lite jämkning - det medges. Men som liberal
            anser jag att det bara är så vi kan nå målet uthållig tillväxt,
            tillväxt som medel och inte som heligt mål. Så är det ju. Det
            är inte pengarna i sig som gör oss lyckliga, utan det är vad vi
            kan göra med dem.
          </note>
          <note>
            Arbetsrätt handlar om att skapa tydliga spelregler som kan anses
            sjysta av hela samhället, både anställda och företagare, och som
            uppmuntrar företagare att expandera i stället för att som i dag
            hellre förbli ett litet fåmansföretag. Alla undersökningar som
            görs visar att den absoluta majoriteten av småföretagare inte
            vill eller vågar växa eftersom de anser att regelverket och kostnaderna
            kring anställning är för tunga för att hantera.
          </note>
          <note>
            Arbetsrätt handlar om att ge mig som anställd en trygg anställning
            där jag vet att jag inte godtyckligt kan förlora mitt arbete och
            där arbetsgivaren måste ha goda skäl och redogöra för dem vid
            uppsägningar.
          </note>
          <note>
            Men så fort det förs på tal att vi vill se över arbetsrätten
            då åker den röda fanan upp. Det verkar inte som om man, åtminstone
            officiellt, från regeringen ens har insett att världen, anställda
            och företagare, har förändrats sedan Branting. Vi vill kunna utvecklas
            efter våra drömmars längtan. Det behöver inte betyda att vi har
            samma längtan i dag som då. Behovet av grundläggande trygghet
            som anställd tror jag inte har förändrats, men synen på jobben
            och den livslånga anställningen har förändrats.
          </note>
          <note>
            Företagarnas villkor har förändrats i och med att vi har fler
            aktörer på marknaden, fler företag som konkurrerar och en efterfrågan
            som är betydligt mer nyckfull i dag än vad vi tidigare upplevt.
            Konsumenter är knepiga att begripa sig på. Tro mig! Jag har spenderat
            tidigare delen av mitt liv till att försöka förstå mig på dem.
          </note>
          <note>
            Allt detta gör att vi i dag har behov av en moderniserad och
            mer flexibel arbetsrätt. När professor
          </note>
          <note>
            Niklas Bruun presenterade resultatet av den senaste översynen
            av arbetsrätten sade han, precis som Patrik var inne på, att arbetslagstiftningen
            var så komplex och så integrerad med många olika verksamheter
            att den var mycket svår att överblicka och justera.
          </note>
          <note>
            När jag pratar med företagare är det slående att det är småföretagarna
            som upplever att arbetsrätten är ett hinder. De större företagen
            säger uttryckligen att det alltid går att hitta luckor. Detta
            är för mig det tydligaste beviset på att vi har en arbetsrätt
            som inte lever upp till det syfte som vi ansåg att den skulle
            ha.
          </note>
          <note>
            Det är inte en justering som ska göras utan en grundläggande
            reform med färre och enklare regler som är tydliga för alla, regler
            som inte tar veckor att läsa upp för företagarna och som inte
            heller smarta företagsjurister kan ta sig runt när det passar
            dem.
          </note>
          <note>
            Den svenska arbetsrätten med lagar, avtal och praxis är oerhört
            omfattande och detaljstyrande i jämförelse med till exempel den
            danska. Men som skåning boende vid vattnet mellan Danmark och
          </note>
          <note>
            Sverige vet jag att vi inte direkt invaderas av dansk arbetskraft.
            Talet om att vi ska konkurrera med kunskap och stark anställningstrygghet,
            som vi tidigare har hört i den här kammaren, faller direkt i praktiken.
          </note>
          <note>
            Ett företag med 5 anställda lever inte med samma vardag som företag
            med 50, 500 eller 5 000 anställda.
          </note>
          <note>
            Lagstiftningen måste bli mer flexibel om alla företag ska ha
            en möjlighet att utvecklas. Det borde vara överflödigt att säga
            det i den här kammaren, men utan att företagarna eller näringslivet
            utvecklas och växer så har vi inget att fördela. Utan privat sektor
            har vi ingen offentlig sektor.
          </note>
          <note>
            Ett av de exempel där man kanske tydligast märker att arbetsrätten
            inte har hängt med i tiden är uppdelningen fast anställning -
            tillfällig anställning.
          </note>
          <note>
            Statliga Ungdomsstyrelsens attityd- och värderingsstudie De kallar
            oss unga visar att när 16-29-åringar rankar viktiga egenskaper
            i ett arbete kommer fast anställning först på tolfte plats. Faktorer
            som prioriteras betydligt högre är bra lön, personlig utveckling
            och god arbetsmiljö. Vi ska kanske inte vara så bekymrade över
            att unga som vi tenderar att se det alltför ofta saknar fast anställning.
            Kanske en mer flexibel arbetsform skulle vara ett sätt att locka
            de här ungdomarna till de arbeten där vi i dag inte ser dem, det
            vill säga vården och omsorgen.
          </note>
          <note>
            Jag tror definitivt att möjligheterna för människor som i dag
            har svårt att komma in på arbetsmarknaden, det vill säga ungdomar,
            invandrare, sjukskrivna och arbetslösa, ökar med mer tidsbegränsade
            arbetsformer initialt. Risken ses helt enkelt som mindre av företagarna
            om företagare och arbetstagare först har en chans att lära känna
            varandra, något som bevisas av att personer efter en period hos
            bemanningsföretag ofta får fast anställning.
          </note>
          <note>
            För någon vecka sedan fick utskottet en liten föreläsning i de
            olika varianter av tidsbegränsad anställning som finns i dag.
            Efter ett tag hade åtminstone jag tappat tråden. Det är möjligt
            att det är jag som inte är tillräckligt skärpt. Men det blev uppenbart
            att det finns ett behov av att se över reglerna och att förenkla.
            Målsättningen måste vara att båda formerna ska vara likvärdiga
            rättsligt.
          </note>
          <note>
            Herr talman! Vi måste nog börja se till våra gemensamma intressen,
            det vill säga att företag är konkurrenskraftiga och därmed ger
            sysselsättning och skatter. Det behövs färre, enklare och mer
            rättvisa regler - allmän avtalsrätt kan kanske delvis ersätta
            den arbetsrättsliga specialregleringen - med en ökad individualisering
            och en fortsatt viktig roll för de fackliga organisationerna.
            Jag kan till och med ställa mig öppen för frågeställningen att
            vi kanske behöver ett förstärkt kollektivavtal när vi öppnar upp
            för arbetskraftsinvandring. Åtminstone bör kollektivavtalet kompletteras
            med en individuell förhandlingsmöjlighet, precis som professor
            Niklas Bruun tog upp i sin utredning.
          </note>
          <note>
            Herr talman! Att gräva ned sig i politiska skyttevärn verkar
            inte speciellt intelligent för Sverige när det gäller arbetsrätten.
          </note>
          <note>
            Jag ställer mig bakom alla Folkpartiets motioner men yrkar bifall
            till reservationerna 1 och 10.
          </note>
          <note type="speaker">
            Anf. 3 STEFAN ATTEFALL (kd):
          </note>
          <note>
            Herr talman! Jag yrkar bifall till reservationerna 1,
          </note>
          <note>
            5 och 11.
          </note>
          <note>
            Herr talman! Dagens betänkande handlar om en rad olika större
            och mindre arbetsrättsfrågor. Det mesta avslås med hänvisning
            till utredningen Hållfast arbetsrätt som just nu är ute på remiss.
            Men det är ändå värt att diskutera grundläggande frågeställningar
            kring arbetsrätten.
          </note>
          <note>
            Dagens arbetsrättslagstiftning har formats på 70-
          </note>
          <note>
            talet, när man hade det medelstora industriföretaget som förebild
            och som något slags ideal som reglerna utformades utifrån. Det
            var ett samhälle där man, också från lagstiftarens synpunkt, såg
            det som att en arbetstagare ganska lätt kunde bytas mot en annan
            arbetstagare.
          </note>
          <note>
            Sedan dess har mycket hänt i Sverige och i hela världen. Vi har
            fått mindre av traditionell industriproduktion och mer av tjänsteproduktion.
            Vi har mer av kunskapsintensiv verksamhet och mindre av löpandeband-arbete.
            Vi har fått en globalisering och en teknologisk utveckling som
            gör att kapital, företag, tjänster och varor åker över gränserna
            på ett helt annat sätt. Vi har fått EU:s inre marknad.
          </note>
          <note>
            Vi har fått framväxten av bemanningsföretag, som har ökat flexibiliteten
            på arbetsmarknaden - en form av företag som fick livsluft och
            framgång sedan den borgerliga regeringen i början av 90-talet
            öppnat regelverket för denna företagstyp. Jag tror att vi i dag
            faktiskt underskattar hur viktig denna faktor har varit för att
            få en mer flexibel och dynamisk arbetsmarknad.
          </note>
          <note>
            Vi har fått in många människor som kommit till vårt land. Många
            av dessa nya svenskar finns inte eller har svårt att få fotfäste
            på arbetsmarknaden. De har särskilda problem.
          </note>
          <note>
            Vi ser också framför oss en kommande arbetskraftsbrist på grund
            av befolkningsförändringar. Allt färre ska försörja alltfler i
            framtiden.
          </note>
          <note>
            Allt detta gör att det är viktigt att få en bred översyn och
            modernisering av arbetsrätten utifrån de nya villkor som gäller
            på 2000-talet.
          </note>
          <note>
            När regeringen tillsätter utredningar på det här området ger
            man tyvärr mycket begränsade direktiv och uppgifter. Då blir det
            utredningar som tittar på ett mycket smalt område inom arbetsrätten,
            och det är
          </note>
          <note>
            Niklas Bruuns utredning ett exempel på.
          </note>
          <note>
            Vi kristdemokrater kräver därför tillsammans med de andra borgerliga
            partierna att vi får en ny och bredare översyn och modernisering
            av arbetsrätten, därav reservation 1.
          </note>
          <note>
            En sådan här översyn kommer förhoppningsvis att komma fram till
            en rad olika förslag till förändringar och förbättringar av arbetsrätten.
            Det är inte säkert att vi på den borgerliga kanten kommer att
            vara överens om alla förslag, men vi är överens om att det krävs
            ett nytt perspektiv när man tittar på de här frågorna. Det krävs
            också att vi formulerar en bra balans mellan arbetstagarens och
            arbetsgivarens intressen.
          </note>
          <note>
            Vi kristdemokrater är så naiva att vi tror att det går att finna
            mycket gemensamma tag mellan löntagare och arbetsgivare. Det går
            att formulera mycket av spelreglerna på arbetsmarknaden utifrån
            den samsyn som faktiskt går att finna. Men självklart kommer det
            att finnas konflikter. Det finns konflikter på arbetsmarknaden,
            och därför behövs det bra skyddsregler för den anställde. Det
            ska också en modern arbetsrätt ha.
          </note>
          <note>
            Vi kan i dag identifiera problem på fyra områden:
          </note>
          <note>
            Vi har bristande hänsyn till och bristande flexibilitet för de
            små företagen. Tina Acketoft var inne på detta. De små företagen
            har jobbigare att hantera den komplexitet som nuvarande arbetsrätt
            innebär.
          </note>
          <note>
            Vi ser också att det är svårare för äldre att byta jobb. Dagens
            system gör det svårt för en människa som varit länge på en arbetsplats
            att byta till ett nytt jobb, för då hamnar man sist i turordningslistorna.
          </note>
          <note>
            Arbetsrätten motverkar alltså rörligheten, både den yrkesmässiga
            och den geografiska.
          </note>
          <note>
            Vi har också problem med lönebildningen i Sverige. Vi har fortfarande
            en bit kvar innan vi kan säga att vi har fullständig kontroll
            över lönebildningen. Arbetsrätten är en faktor som spelar in här.
          </note>
          <note>
            Vi behöver alltså se över de här frågorna.
          </note>
          <note>
            Det finns också ett antal mer konkreta förslag i det här betänkandet,
            bland annat ett från Kristdemokraterna om att förlänga möjligheten
            till provanställning från sex till tolv månader. Det är ett förslag
            som brukar få alla politiker på vänsterkanten att bli oerhört
            upprörda. Jag tror dock att det är just denna typ av rigid hållning
            som försvårar inte minst för de små företagen.
          </note>
          <note>
            Jag hörde ett slående exempel när jag för en tid sedan samtalade
            med en småföretagare som höll på med att installera teknisk utrustning.
            Han hade två anställda i sitt företag och hade nu tagit in en
            tredje anställd, en mycket bra kille som han såg som en intressant
            anställning och hoppades kunna fortsätta med. Fortfarande drog
            dock inte den nyanställde in de pengar som företagaren måste få
            in för att kunna bära hans lönekostnader. Det tar tid för en nyanställd
            att kunna göra detta - att lära sig yrket, att lära sig kontakterna
            och vad det innebär i olika företag. Då kände den här arbetsgivaren:
            Under sex månader hinner jag inte bedöma detta. Bedöma killens
            kompetens kan jag göra men inte om han hinner lära sig jobbet
            så att han kan stå på egna ben och faktiskt dra in de intäkter
            som företaget behöver. Han ville ha mer tid på sig; i annat fall
            kände han att han kanske måste ta det säkra för det osäkra och
            avsluta provanställningen, som alltså var reglerad till max sex
            månader.
          </note>
          <note>
            Detta exempel visar hur arbetsrätten kanske motverkade att den
            här personen fick fortsätta och få fast jobb.
          </note>
          <note>
            Då säger någon: Ja, men det finns många som utnyttjar detta maximalt.
            Ja, det kan vara ett problem.
          </note>
          <note>
            Vi ser inte minst inom journalistkåren hur arbetsgivare ibland
            missbrukar vårt regelverk där man kan ha längre provanställningstider
            efter vissa avtal. Det finns sådana exempel. Men det handlar om
            att skapa ett regelverk som gynnar de många små företagen.
          </note>
          <note>
            Sedan måste vi självklart föra en dialog med arbetsgivare och
            arbetstagare, mellan politiker och arbetsmarknadens parter, om
            att hantera alla lagar på ett rimligt och vettigt sätt och försöka
            nyttja dem på ett sätt som främjar det gemensamma bästa.
          </note>
          <note>
            Herr talman! Vi har också den stora frågan om turordningsreglerna.
            I det här betänkandet föreslår socialdemokrater och vänsterpartister
            att vi ska riva upp det två år gamla beslutet om att ge möjlighet
            för små företag att få undanta två nyckelpersoner innan man fastställer
            turordningslistan. Det handlar alltså inte om att välja och vraka
            bland de anställda, som det ofta låter från vänsterhåll.
          </note>
          <note>
            Ett antal påståenden förs fram som argument mot denna reform
            som har verkat i två år tack vare ett gemensamt beslut mellan
            de borgerliga partierna och
          </note>
          <note>
            Miljöpartiet.
          </note>
          <note>
            Man påstår att det blivit mer rädda löntagare på arbetsmarknaden
            sedan vi infört den här regeln. Först och främst har man svårt
            att belägga det. Och skulle konsekvensen av denna regel vara mer
            rädda löntagare på arbetsplatserna måste det innebära att alla
            nyanställda på en arbetsplats i Socialdemokraternas Sverige är
            rädda. De åker ju alltid först om det blir neddragning på arbetsplatsen.
          </note>
          <note>
            Det hävdas också i en del debattartiklar, bland annat för ett
            tag sedan, att det finns en avgrundsdjup skillnad mellan att bli
            arbetslös därför att man var sist anställd och att bli arbetslös
            därför att arbetsgivaren hellre ville ha någon annan kvar. Samtidigt
            säger ofta socialdemokrater och en del fackliga företrädare att
            detta med LAS är inga problem för facket gör alltid upp med arbetsgivaren
            om undantag från LAS-
          </note>
          <note>
            reglerna om man så behöver. Det innebär alltså att det skulle
            vara trevligt att bli sparkad av sina arbetskamrater, sina fackliga
            företrädare, men inte därför att arbetsgivaren säger att Kalle
            är en nyckelperson för att företaget ska kunna överleva och man
            då hamnar lite längre ned på turordningslistan.
          </note>
          <note>
            Det påstås att erfarenheterna från när det fanns en liknande
            regel i början av 90-talet, under den borgerliga regeringens tid,
            var att de svaga på arbetsmarknaden drabbades hårt av detta. Tyvärr
            finns ingen utvärdering av den lagstiftningen, dels därför att
            den verkade under en relativt kort tid, dels därför att det var
            en extremt turbulent tid på arbetsmarknaden efter
          </note>
          <note>
            80-talets sus-och-dus-ekonomi.
          </note>
          <note>
            Det är självklart tragiskt för alla som drabbas av en uppsägning.
            Men frågan man måste ställa sig är ofta: Kan ett företag överleva
            bättre med de nya turordningsregler som införts? Kan det lättare
            komma ur en svacka? Kan det lättare börja nyanställa igen? Det
            är det som är frågan: hur skapa ett regelverk som främjar långsiktigt
            goda förutsättningar?
          </note>
          <note>
            Herr talman! Jag vill slutligen bara kommentera reservation 11
            från Kristdemokraterna som handlar om förstärkt skydd för gravida
            och föräldralediga. Ett enigt arbetsmarknadsutskott har av regeringen
            begärt regler för att förstärka det lagstadgade skyddet för gravida
            och föräldralediga på arbetsmarknaden, och det finns också en
            del goda sådana förslag i den nya utredningen Hållfast arbetsrätt
            som nu remissbehandlas. Men vi kristdemokrater pekar på en del
            till som jag tror är en viktig faktor när vissa arbetsgivare ibland
            tvekar att anställa gravida och sådana man misstänker ska vara
            föräldralediga, nämligen att man faktiskt tvingas betala semesterlönen
            när någon blir föräldraledig. Exempelvis ett småföretag ska alltså
            ta på sig kostnaden att betala semesterersättning under den tid
            som någon är föräldraledig, och det är den typen av ekonomiska
            trösklar som vi måste undanröja. Det är inte rimligt att försäkringskassan
            betalar ersättning för en som är föräldraledig men arbetsgivaren
            semesterlönen. Den kostnaden borde försäkringskassan också ta
            på sig. Därmed tar man bort denna typ av ekonomiska motiv för
            en arbetsgivare att vara tveksam till att anställa människor som
            exempelvis tar ut föräldraledighet.
          </note>
          <note>
            Det är ett exempel, kanske inte ett stort men ett viktigt, på
            hur vi kan skapa ett mer barnvänligt arbetsliv där det blir mer
            acceptabelt att vara ledig med sina barn och där man inte drabbas
            av misstänksamhet när en arbetsgivare ska anställa en människa
            som kan misstänkas ta ut mycket föräldraledighet framöver.
          </note>
          <note>
            Herr talman! Jag yrkar med detta som sagt bifall till reservationerna
            1, 5 och 11.
          </note>
          <note type="speaker">
            Anf. 4 ANDERS WIKLUND (v):
          </note>
          <note>
            Herr talman! Arbetsrätten är en väsentlig del av den svenska
            demokratin. Arbetet är helt centralt för oss människor under en
            stor del av våra liv. Det ger oss försörjning men också delaktighet
            i ett större sammanhang.
          </note>
          <note>
            Villkoren för lönearbetet är avgörande för människors livssituation.
            I det gamla Sverige, där löntagarna var maktlösa på jobbet, var
            man också i en underordnad ställning utanför arbetsplatsen. Klassamhället
            genomsyrade varje vrå av en människas liv. Därför har utvecklingen
            av arbetsrätten varit en viktig del i kampen för demokrati. Inte
            sällan har många demokratiska fri- och rättigheter genomförts
            under hårt motstånd från arbetsgivare och överhet och med dem
            förbundna partier.
          </note>
          <note>
            Arbetsrätten är i dag fortfarande ifrågasatt helt eller delvis.
            Därom vittnar bland annat en del motioner från den borgerliga
            oppositionen. Från centrala arbetsgivarorganisationer kan vi än
            i dag höra att man tycker att det är viktigt att ideologiskt driva
            principen om arbetsgivarnas oinskränkta rätt att själva leda och
            fördela arbetet, anställa och avskeda.
          </note>
          <note>
            Men i det verkliga livet, det som finns ute på våra arbetsplatser,
            är arbetsrätten egentligen inget problem. Alla seriösa arbetsgivare
            vet ju att man löser de flesta problemen via förhandlingar, först
            lokalt, men går det inte lokalt går man vidare centralt. Arbetsrätten
            som den ser ut i dag är grundvalen för den förhandlings- och samverkanskultur
            som vi har i Sverige och som faktiskt också har varit och fortfarande
            är en viktig framgångsfaktor för företagen och näringslivet.
          </note>
          <note>
            Det är viktigt att påpeka detta. Och jag noterar att
          </note>
          <note>
            TCO häromdagen i en rapport där man har tittat närmare på internationella
            studier av nationers konkurrenskraft har observerat att de internationella
            studierna placerar Sverige väldigt högt i rankning, bland annat
            på grund av de goda partsrelationer som finns på arbetsmarknaden
            och som vilar på den arbetsrätt vi har.
          </note>
          <note>
            Moderaterna och oppositionen tycker i motion att det är dags
            för en översyn av arbetsrätten. Ja, så långt kan jag instämma.
            Det tycker jag också. Stora delar av dagens arbetsrätt tillkom
            ju under 70-talet, och sedan dess har mycket förändrats i arbetslivet
            och i näringslivet. Den pågående internationaliseringen driver
            på utvecklingen. Företag fusionerar eller köps upp, huvudkontor
            omlokaliseras, ägandet blir alltmer ansiktslöst, anonymt och avlägset.
            Resultatet är att inflytandet för löntagarna och deras fackliga
            organisationer försvåras. Avkastningskrav som numera sätts på
            globala kapitalmarknader ökar lönsamhetskraven och omvandlingstrycket
            i företagen.
          </note>
          <note>
            Samtidigt har vi fått kapitalplacerare som fokuserar på kortsiktig
            lönsamhet snarare än på långsiktig utveckling och tillväxt. Som
            en följd av detta har vi ett arbetsliv och ett näringsliv i konstant
            omvandling.
          </note>
          <note>
            Ständig teknik- och produktutveckling medför att verksamheter
            läggs ned eller flyttas. Hela branscher utvecklas, omvandlas och
            försvinner. Nya utbildningskrav och sätt att organisera arbetet
            växer fram.
          </note>
          <note>
            Verksamheter knoppas av och läggs ut på entreprenad. Uthyrningen
            av arbetskraft ökar. Och alltfler människor blir tillfälligt anställda.
          </note>
          <note>
            Den här utvecklingen innebär att människors arbetsplatsers utsatthet
            ökar samtidigt som reglerna i den arbetsrätt vi har i dag ofta
            kan kringgås. Konsekvensen av detta blir minskad anställningstrygghet,
            minskat inflytande och minskad delaktighet för de anställda. Den
            ökade utslagningen från arbetslivet som återspeglas genom dramatiska
            ökningar av ohälsan under senare tid vittnar också om ett arbetsliv
            i tilltagande obalans med människors behov. De arbetsrättsliga
            regelförändringar som skedde under 90-
          </note>
          <note>
            talet, som riksdagen beslutade om, har endast förvärrat den här
            situationen.
          </note>
          <note>
            Det är verkligen, som Moderaterna och den borgerliga oppositionen
            kräver, dags för en större översyn av arbetsrätten. Men där Moderaterna
            och den borgerliga oppositionen vill avreglera och försämra arbetsrätten
            vill jag utveckla och förstärka. Vi behöver öka inte minska löntagarnas
            anställningstrygghet och inflytande.
          </note>
          <note>
            Låt mig bara nämna några av de viktigaste områdena på arbetsrättens
            och arbetslivets områden där vi från Vänsterpartiet anser det
            angeläget att stärka arbetsrätten och flytta fram löntagarnas
            positioner.
          </note>
          <note>
            Det handlar om anställningsskyddet och tryggheten som har undergrävts
            genom olika riksdagsbeslut under senare år. Tidsperioden i återanställningsrätten
            har förkortats, och en rätt har införts för vissa arbetsgivare
            att utan att redovisa skäl eller saklig grund undanta två personer
            från turordningsregeln i LAS.
          </note>
          <note>
            Många människor har vittnat om sin rättslöshet till följd av
            det beslutet. Uppföljningar som har gjorts tyder på att det är
            kvinnor som till största delen har missgynnats. Särskilt alarmerande
            är ju rapporten som indikerar att föräldralediga och gravida blockerades
            ut när turordningsreglerna upprättades. Det handlar inte bara
            om gravida och om kvinnor, det handlar om långtidssjukskrivna
            och om äldre arbetskraft som också diskrimineras.
          </note>
          <note>
            Sådana här rapporter finns från JämO, de finns från facken, från
            TCO, de finns från många olika håll.
          </note>
          <note>
            Framför allt är det många människor som har drabbats som vittnar
            om detta.
          </note>
          <note>
            Det är inte heller sant som påstås att undantagsreglerna, att
            två personer får undantas, är en förutsättning för att man ska
            kunna göra avsteg från turordningsreglerna för nyckelpersoner.
            Det låter så, men det är inte sant. Den möjligheten finns med
            nuvarande arbetsrätt. Men det förutsätter att man träffar överenskommelse
            med facket om det. Det är den viktiga grunden. Så tycker vi i
            Vänsterpartiet att det ska vara.
          </note>
          <note>
            Det ska finnas saklig grund och motiverade skäl för att göra
            avsteg, inte den rättslöshet och omöjlighet att överpröva beslut
            som arbetsgivaren fattar med stöd av nuvarande ordning. Det är
            en väsentlig skillnad.
          </note>
          <note>
            En ny form av visstidsanställningar har också tillkommit. Det
            kallas överenskommen visstidsanställning. Den har bara haft den
            effekten att den utökar den redan rikliga floran av undermåliga
            och osäkra anställningar. Inte heller i detta fall behöver arbetsgivaren
            redovisa sakliga skäl. De begränsningar och rätten till visstidsanställningar
            som samtidigt infördes har tyvärr inte visat sig verksamma. Antalet
            tillfälliga jobb och jobb på deltid har blivit fler. Många människor
            har i dag en mycket otrygg anställningssituation.
          </note>
          <note>
            Värst utsatta är behovs- och timanställda, oftast kvinnor i offentlig
            sektor, men även i privat.
          </note>
          <note>
            Jag menar att grunden i anställningsförhållandet ska vara fasta
            heltidsjobb. Utifrån detta ska undantag kunna göras genom kollektivavtal
            enbart då det finns sakliga skäl. Det innebär således att överenskommen
            visstidsanställning måste avskaffas. Alla visstidsanställningar
            längre än 18 månader under en treårsperiod ska enligt Vänsterpartiet
            automatiskt övergå i heltidsanställningar och tillsvidareanställningar.
            Tvåpersonersundantaget i LAS måste upphävas och återanställningsrätten
            på nytt utsträckas till tolv månader.
          </note>
          <note>
            Det tycker vi är det grundläggande.
          </note>
          <note>
            Arbetslivets villkor och arbetstidens längd och förläggning påverkar
            också hälsan och livet, både på och utanför arbetet. Under 90-talet
            har arbetsklimatet hårdnat samtidigt som arbetsmiljöarbetet tyvärr
            har stagnerat. Den arbetsrelaterade ohälsan har därmed ökat, framför
            allt för kvinnor.
          </note>
          <note>
            Arbetsmiljölagens bestämmelser och föreskrifter fullföljs inte
            alls i den utsträckning som skulle behövas. Jag menar att ett
            mänskligare arbetsliv kräver såväl fler styrande föreskrifter,
            skärpta sanktionsbestämmelser och företagsböter för brott mot
            arbetsmiljölagen som fler skyddsombud, bättre arbetsmiljöutbildning
            och obligatorisk företagshälsovård.
          </note>
          <note>
            Det är bra att den mer restriktiva arbetstidslag som Kommittén
            för nya arbetstids- och semesterregler har föreslagit snart kommer
            att behandlas av riksdagen. Den är ett steg i rätt riktning. Arbetstidens
            längd och förläggning har stor betydelse för hälsa och välbefinnande.
            En rad olika undersökningar har slagit fast sambandet mellan ökat
            löntagarinflytande över arbetstidens förläggning och ökad arbetstillfredsställelse
            och hälsa. Löntagarnas inflytande över ledighetens förläggning
            och arbetstiden behöver därför öka.
          </note>
          <note>
            Jag ser fram emot att vi i riksdagen ska kunna fatta beslut om
            den nya ledighetslag som Kommittén för nya arbetstids- och semesterregler
            har föreslagit. Den är också ett steg i rätt riktning.
          </note>
          <note>
            Herr talman! Jag har helt kort berört några områden av arbetsrätten
            där vi tycker att det är angeläget att åstadkomma förstärkningar.
            Jag kunde också ha talat om de behov av arbetsrättsliga förändringar
            som omstruktureringar och företagsnedläggelser medför, brister
            i medbestämmandelagen, begränsningar av yttrandefriheten för privatanställda,
            integritetsfrågor i samband med drogtest med mera. Därtill räcker
            tyvärr inte tiden, konstaterar jag.
          </note>
          <note>
            Jag räknar med att få återkomma i den här och övriga arbetsrättsliga
            frågor vid ett senare tillfälle när de har beretts av regeringen
            och vi får anledning att ta ställning till dem.
          </note>
          <note>
            Herr talman! Jag vill förklara att jag står bakom förslaget i
            betänkandet, och jag vill också yrka bifall till vår reservation
            nr 2.
          </note>
          <note type="speaker">
            Anf. 5 TINA ACKETOFT (fp) replik:
          </note>
          <note>
            Herr talman! Jag har en kort fråga till Anders
          </note>
          <note>
            Wiklund. Det verkar som att det är mycket vi är överens om, vilket
            gläder mig. Jag tror inte att vi vinner någonting på att gräva
            ned oss i några politiska skyttevärn.
          </note>
          <note>
            Vi är rörande överens om att vi behöver en översyn av arbetsrätten.
            Jag undrar om Anders Wiklund ser någon möjlighet att komma fram
            till något gemensamt ställningstagande inför nästa år och begära
            en betydligt vidare och öppen översyn av arbetsrätten.
          </note>
          <note type="speaker">
            Anf. 6 ANDERS WIKLUND (v) replik:
          </note>
          <note>
            Herr talman! Det beror på vilka utgångspunkter vi har.
          </note>
          <note>
            Folkpartiet har tillsammans med moderater, kristdemokrater och
            centerpartister föreslagit en grundläggande översyn av arbetsrätten.
            Jag känner väl till moderaternas uppfattning om arbetsrätt och
            vilka lösningar man vill föreslå för att förbättra den enskildes
            anställningstrygghet. Jag har svårt att föreställa mig att den
            typen av lösningar som faktiskt handlar mycket om avreglering
            är något vi skulle kunna enas om i direktiv till en utredning.
          </note>
          <note>
            Men om Tina Acketoft tycker att det finns ett bättre sällskap
            till vänster är hon välkommen.
          </note>
          <note type="speaker">
            Anf. 7 TINA ACKETOFT (fp) replik:
          </note>
          <note>
            Herr talman! Jag trodde att vitsen med en vid översyn var att
            man inte redan från början hade bestämt sig för i vilket läger
            man stod utan man kanske kunde finna nya lösningar där man gemensamt
            kan komma överens om att det är viktigt att ha en arbetsrätt för
            att få en hållfast utveckling och trygghet för den anställda.
            Men det är kanske jag som är för ny och inte förstår att man redan
            i direktiven för en utredning har målat in sig i läger.
          </note>
          <note>
            Jag frågade Anders Wiklund om han kunde tänka sig att sätta sig
            ned och diskutera en bred utredning med en ny bas för att gemensamt
            hitta lösningar.
          </note>
          <note type="speaker">
            Anf. 8 ANDERS WIKLUND (v) replik:
          </note>
          <note>
            Herr talman! Det är aldrig fel att diskutera. Det gör jag gärna.
          </note>
          <note type="speaker">
            Anf. 9 PATRIK NORINDER (m) replik:
          </note>
          <note>
            Herr talman! Anders Wiklund gör det fel man hör så ofta, nämligen
            att han generaliserar. Han säger att vi ifrågasätter arbetsrätten.
            Jag vet inte om Anders
          </note>
          <note>
            Wiklund har läst den här boken på drygt 600 sidor.
          </note>
          <note>
            Det är i den boken som arbetsrätten regleras. Självklart är det
            mycket i den boken som vi ska ha, men den behöver också förändras
            eftersom tiderna förändras.
          </note>
          <note>
            Vi vill ta bort det som förhindrar tillväxt så att människor
            kan få jobb. Tryggheten ligger inte i lagstiftningen i boken utan
            i att företag vågar och har råd att anställa människor. Det är
            de hindren vi anser måste tas bort. Därför behövs det en genomgripande
            översyn av arbetsrätten.
          </note>
          <note>
            Anders Wiklund gick även in på att den offentliga sektorn hade
            otrygghet i sina anställningsförhållanden. Det kan jag hålla med
            om. Den offentliga sektorn är beroende av hur lönsamheten är i
            den privata sektorn. Utan lönsamma företag och anställningar får
            vi inte det breda skatteunderlag som gör att vi kan ha en bra
            kvalitet i den offentliga sektorn. Vi är beroende av varandra.
            Vi är beroende av att företagen får möjlighet att växa.
          </note>
          <note>
            Anser Anders Wiklund inte att det behövs en anpassning i arbetsrätten
            till dagens och morgondagens arbetsmarknad?
          </note>
          <note type="speaker">
            Anf. 10 ANDERS WIKLUND (v) replik:
          </note>
          <note>
            Herr talman! Jag svarar på den sista frågan först.
          </note>
          <note>
            Jag försökte i mitt anförande säga att det har hänt saker sedan
            70-talet då huvuddelen av den arbetsrättslagstiftning vi har i
            dag kom till. Det finns behov av att se över den och försöka anpassa
            den till de förändrade villkor som råder i dag. Så långt är vi
            överens.
          </note>
          <note>
            Problemet är att ni vill något annat än vad vi vill.
          </note>
          <note>
            Ni ser lösningar i avregleringen. Det framgick med all önskvärd
            tydlighet av Patrik Norinders anförande nyss att det är regelverket
            som är problemet. Men det är regelverken som skänker en maktbalans
            på arbetsmarknaden, som skapar relationerna mellan parterna.
          </note>
          <note>
            De har faktiskt varit mycket effektiva och framgångsrika. Det
            gäller att skapa lönsamma och effektiva företag. Det visar också
            TCO-rapporten.
          </note>
          <note>
            Problemet är att arbetsrätten griper in i maktförhållanden i
            företagen, där i utgångsläget, det naturliga tillståndet, arbetsgivarna
            i kraft av sitt arbetsgivarskap har ett kraftigt maktövertag.
            Detta försöker arbetsrätten balansera genom att med hjälp av regelverk,
            fri- och rättigheter, se till att också löntagarna och facken
            får rättigheter för att balansera arbetsgivarnas makt. Det är
            syftet med arbetsrätten.
          </note>
          <note>
            Sedan kan man fundera på var pendeln ska ligga.
          </note>
          <note>
            Jag tror att det är oerhört viktigt att vi har kvar en mycket
            stark arbetsrätt och att arbetsrätten behöver utvecklas i förhållande
            till dagens villkor i näringslivet och på arbetsmarknaden. Det
            är jag helt övertygad om. Jag tror inte att våra mål är desamma.
          </note>
          <note type="speaker">
            Anf. 11 PATRIK NORINDER (m) replik:
          </note>
          <note>
            Herr talman! På något sätt känner jag att vi borde komma överens.
            Vi vill båda ha en översyn av arbetsrätten. Vi kan ha det från
            olika ingångsvinklar, men jag tror att vi borde kunna ena oss
            om att vi ska en bred genomgripande översyn av detta virrvarr
            av regler, som det är nästan omöjligt för en företagare att kunna
            sätta sig in i.
          </note>
          <note>
            Varför inte säga att vi har olika ingångsvinklar men att vi tillsammans
            ska se över arbetsrätten så att vi får bra villkor för de anställda,
            så att vi får bra trygghet för anställda och företag? Ställ dig
            i talarstolen, Anders Wiklund, och säg att du gärna går med på
            en bred översyn.
          </note>
          <note type="speaker">
            Anf. 12 ANDERS WIKLUND (v) replik:
          </note>
          <note>
            Herr talman! Jag vill gärna ha en bred översyn, men jag tror
            att hur den ska se ut och utformas är något som s, v och Miljöpartiet
            bör försöka komma överens om.
          </note>
          <note type="speaker">
            Anf. 13 STEFAN ATTEFALL (kd) replik:
          </note>
          <note>
            Herr talman! Anders Wiklund ondgjorde sig över att vi har alltför
            många tidsbegränsade anställningar i arbetslivet. Jag kan dela
            oron för att det finns en del problem.
          </note>
          <note>
            Vänsterpartiet skriver i reservation 2: "Offentliga arbetsgivare
            är sämst att erbjuda anställningstrygghet i form av tillsvidareanställningar."
            Vi vet också att i kommun och landsting är sjukskrivningstalen
            betydligt högre än i exempelvis de mindre och medelstora privata
            företagen. Samtidigt vet vi att Vänsterpartiet och Anders Wiklund
            vill ha större offentlig sektor, fler anställda i offentlig sektor
            och färre anställda i privata alternativ.
          </note>
          <note>
            Vilken slutsats drar Anders Wiklund av detta?
          </note>
          <note type="speaker">
            Anf. 14 ANDERS WIKLUND (v) replik:
          </note>
          <note>
            Herr talman! Jag drar slutsatsen att det finns problem i offentlig
            sektor. Sedan är frågan vad de beror på. Jag är ganska övertygad
            om att de rör de mycket omfattande rationaliseringar som har skett
            under 90-
          </note>
          <note>
            talet i offentlig sektor, inte minst inom vården och omsorgen.
            Ett stort antal jobb har försvunnit medan arbetsuppgifterna har
            ökat.
          </note>
          <note>
            Det är ibland skillnaden mellan privat och offentlig verksamhet.
            När man minskar antalet anställda i privat verksamhet minskar
            man ibland också antalet arbetsuppgifter. Detta sker aldrig i
            offentlig sektor.
          </note>
          <note>
            Här minskade man resurserna under 90-talet, men behoven ökade.
          </note>
          <note>
            Det är klart att det påverkar förutsättningarna för dem som ska
            utföra de här tjänsterna. Det är en förklaring till att vi har
            högre ohälsotal i den offentliga verksamheten och framför allt
            inom vården och omsorgen.
          </note>
          <note>
            Vad är lösningen på detta? Är det att privatisera?
          </note>
          <note>
            Nej, knappast. Det är väl att se till att tillföra nya resurser,
            så att man kan anställa lite fler människor, så att det blir en
            balans mellan resurser och krav, som är helt nödvändig både i
            offentlig sektor och i privat sektor.
          </note>
          <note>
            Lösningen ligger i mer resurser till offentlig sektor, i alla
            fall om vi vill slå vakt om den.
          </note>
          <note type="speaker">
            Anf. 15 STEFAN ATTEFALL (kd) replik:
          </note>
          <note>
            Herr talman! Det intressanta med Anders Wiklunds inlägg är att
            Vänsterpartiet har varit i styret i
          </note>
          <note>
            Sverige i ungefär sex år. Tidigare, efter 90-talet, skröt åtminstone
            er gruppledare Lars Bäckström över att
          </note>
          <note>
            Vänsterpartiet varit med och påverkat politiken i stor utsträckning
            i början på den mandatperiod som kom efter 1994 års val.
          </note>
          <note>
            Det är i offentlig sektor vi har störst problem med otrygga anställningar.
            Det är i offentlig sektor vi har störst problem med sjukskrivningar.
            Anders Wiklunds parti är med och styr Sverige. Anders Wiklunds
            parti får faktiskt ta ansvar för utvecklingen.
          </note>
          <note>
            Anders Wiklund vill ha fler i offentlig sektor, och samtidigt
            klagar han över att anställningsförhållandena är sämst där.
          </note>
          <note>
            Vi vet via olika undersökningar att löntagare gynnas av att det
            finns alternativa arbetsgivare. Vi vet av undersökningar inom
            vård och omsorg att det många gånger har blivit bättre arbetsmiljö
            när man har fått jobba i andra företag och framför allt när man
            kan jämföra arbetsförhållandena mellan olika arbetsgivare.
          </note>
          <note>
            Anders Wiklund vill stoppa sådant. Han vill ha färre sådana alternativ
            och fler människor i anställningar som är tidsbegränsade och med
            högre sjukskrivningstal. Är det en löntagarvänlig politik?
          </note>
          <note type="speaker">
            Anf. 16 ANDERS WIKLUND (v) replik:
          </note>
          <note>
            Herr talman! Historieskrivningen måste vara korrekt. Förvisso
            har vi problem med offentlig sektor för närvarande, som du mycket
            riktigt påpekar. Men problemen har inte uppstått i dag, och de
            uppstod inte i går heller.
          </note>
          <note>
            Frågan är: När uppstod de här problemen? Ja, det var väl när
            vi fick en ekonomisk kris i Sverige som slog ut jobb både i privat
            och i offentlig sektor. Det var, om jag minns rätt, 1992, 1993
            och 1994. Då satt varken s, mp eller Vänsterpartiet vid rodret
            i riksdagen. Däremot satt kristdemokrater tillsammans med moderater
            och andra och styrde landet.
          </note>
          <note>
            Vi lever fortfarande i efterdyningarna av den krisen. Men vi
            har trots allt, under senare delen av 90-
          </note>
          <note>
            talet och även början av det här århundradet, lyckats vända utvecklingen.
            Det har tillförts resurser. Det har blivit fler anställda inom
            vården och omsorgen. Och den politiken måste fortsätta. Tyvärr
            når man inte resultat över en natt. Vi skulle behöva tillföra
            ytterligare resurser, och det hoppas jag att vi får tillfälle
            att göra.
          </note>
          <note type="speaker">
            Anf. 17 CLAES VÄSTERTEG (c):
          </note>
          <note>
            Herr talman! Till att börja med skulle jag vilja yrka bifall
            till reservationerna 5 och 15. Givetvis står jag bakom alla övriga
            reservationer från Centerpartiet.
          </note>
          <note>
            Vi är i dag inne i en internationell lågkonjunktur där de ekonomiska
            prognoserna domineras av stor osäkerhet. Därför är det i dagsläget
            extra viktigt att skapa förutsättningar för en ökad tillväxt.
            Det är viktigt att de beslut vi fattar i Sveriges riksdag, i denna
            kammare, förbättrar förutsättningarna för landets småföretagare.
          </note>
          <note>
            Det är samtidigt lika viktigt att de beslut vi fattar här inte
            försämrar förutsättningarna för småföretagarna. Tyvärr finns det
            exempel på sådana beslut, både fattade beslut och aviserade förslag
            i framtiden.
          </note>
          <note>
            Ur den synvinkeln är även förslaget från Socialdemokraterna och
            Vänsterpartiet om att ta bort undantaget i turordningsreglerna
            ett steg i helt fel riktning. Förslaget är bara ett i raden där
            s och v visar på en tydlig brist på förståelse för de små företagens
            förutsättningar.
          </note>
          <note>
            Frågan om turordningsregler har debatterats vid ett antal tillfällen
            i den här kammaren och kommer säkert att fortsätta att debatteras.
            Det är mycket glädjande att vi även denna gång verkar ha majoritet
            för att bibehålla lagstiftningen såsom den är i dag. Tvåpersonsundantaget
            och en allmän översyn av arbetsrätten är en eller två av nycklarna
            till att skapa ett bättre företagsklimat och förbättra villkoren
            för landets småföretagare.
          </note>
          <note>
            Herr talman! Företagarnas riksorganisation lade i höstas fram
            en rapport kring företagarnas syn på effekterna av undantaget
            i turordningsreglerna. Den här rapporten visar mycket, bland annat
            att lagen haft en positiv inverkan på företagsklimatet. Åtta av
            tio småföretagare som använt möjligheten till undantag uppger
            att verksamheten hade påverkats negativt om de inte kunnat undanta
            nyckelpersoner från turordningen.
          </note>
          <note>
            I samma undersökning kommer det fram, som
          </note>
          <note>
            Patrik Norinder tidigare nämnt, att sju av tio företagare uppger
            att viljan att nyanställa skulle minska om undantagsmöjligheten
            försvinner. Företagarnas riksorganisation uppger att detta skulle
            innebära att viljan att nyanställa skulle minska i 60 000 företag.
            Man kan säkert diskutera fram och tillbaka om den exakta siffran,
            men så mycket kan nog konstateras att det är en stor mängd företag
            som skulle dra sig för att nyanställa.
          </note>
          <note>
            I dagens läge, med en lågkonjunktur, är det så att den nuvarande
            lagstiftningen kan vara avgörande för ett företags utveckling
            och eventuella överlevnad.
          </note>
          <note>
            Om ett litet företag hamnar i en situation där man tyvärr tvingas
            säga upp människor är det även i fortsättningen avgörande att
            man kan undanta två nyckelpersoner från turordningsreglerna. Den
            här möjligheten att på ett så bra sätt som möjligt anpassa arbetsstyrkan
            vid en konjunkturnedgång påverkar också företagarnas vilja att
            nyanställa vid konjunkturuppgångar.
          </note>
          <note>
            Sverige har tyvärr en lagstiftning som i många fall är anpassad
            för de större företagen, företag som ofta inte har några problem
            med turordningsregler, eftersom man exempelvis har en större möjlighet
            till omplaceringar än vad de mindre företagen har. Undantagen
            i turordningsreglerna är ett exempel. Tyvärr finns det inte så
            många, men det är ett exempel på en lagstiftning där vi har skapat
            bättre möjligheter för småföretagen och där vi har anpassat lagstiftningen
            efter dem.
          </note>
          <note>
            Sedan införandet 2001 kan vi se att förändringen har fått positiva
            effekter, precis som var avsett vid införandet. Det vore därför
            mycket olyckligt att återgå till den tidigare ordningen, inte
            minst när vi har ett skriande behov av en ökad tillväxt, en tillväxt
            som är endast kan komma genom att företagen växer och fler företag
            startas.
          </note>
          <note>
            Centerpartiet har en mängd förslag för att skapa bättre förutsättningar
            för landets småföretagare. Där är bibehållandet av möjligheten
            att undanta två personer vid uppsägning en del i det hela.
          </note>
          <note>
            Herr talman! Jag tänkte i mitt anförande även beröra frågan om
            tilläggsförsäkring till föräldraförsäkringen. Vi i Centerpartiet
            har vid ett antal tillfällen här i kammaren framhållit vikten
            av en familjepolitik som ökar jämställdheten och som gör det möjligt
            att kombinera familjeliv och arbetsliv, samtidigt som man får
            mer tid för barnen.
          </note>
          <note>
            Fler och fler företag ser i dag att det är en positiv erfarenhet
            för män när de är föräldralediga. För att göra detta lättare har
            många företag tecknat egna tilläggsförsäkringar till föräldraförsäkringen
            - detta för att garantera att deras anställda får möjlighet till
            en högre ersättning när de är föräldralediga. Ur Centerpartiets
            synvinkel är det mycket positivt när företag är beredda att ta
            detta steg.
          </note>
          <note>
            Tyvärr har det från en del fackliga organisationer förekommit
            motstånd mot denna lösning, vilket lett till att tilläggsförsäkringar
            i en del fall förhindrats. Ur min och Centerpartiets synvinkel
            är det här mycket olyckligt. Vi anser inte att det ska vara möjligt
            för fackliga organisationer att förhindra sådana försäkringar.
            Vi vill därför se en lagstiftning där man inte kan inskränka sådana
            tilläggsförsäkringar.
          </note>
          <note>
            För att öka möjligheterna för både män och kvinnor att utnyttja
            sin rätt att vara hemma med barnen när de är små krävs ett antal
            åtgärder. En åtgärd är höjda tak i föräldraförsäkringen - en fråga
            som jag inte ska ge mig in på så mycket i dag, men vi har debatterat
            den tidigare. Den verkar nu skjutas på framtiden. Därför är det
            ur den synvinkeln ännu viktigare att möjligheterna att teckna
            tilläggsförsäkringar till föräldraförsäkringen förbättras.
          </note>
          <note type="speaker">
            Anf. 18 ANDERS WIKLUND (v) replik:
          </note>
          <note>
            Herr talman! Nu har jag hört både Centerpartiet och Moderaterna
            referera vad arbetsgivarna själva tycker om undantagsreglerna
            i LAS. Jag är inte särskilt imponerad. Som man ropar får man svar,
            brukar det heta. Ställer man frågan till arbetsgivarna om de tycker
            att det är bättre att slippa förhandla och bestämma själva är
            det klart att de svarar ja. Den arbetsgivaren är inte född som
            skulle säga nej på den frågan. Det är det detta handlar om, här
            får man alltså bestämma och undanta två personer utan att förhandla
            med sin fackliga organisation. Det är det som är skillnaden mot
            den situation vi hade tidigare.
          </note>
          <note>
            Jag skulle vilja fråga när det gäller småföretagen:
          </note>
          <note>
            Vad är problemet egentligen? Alla företag hade tidigare, med
            den gamla lagstiftningen, möjlighet att undanta nyckelpersoner
            från turordningslistan. Det fanns möjlighet att göra avsteg, men
            det förutsatte att man förhandlade med den fackliga organisationen
            och kom överens. I de allra flesta fallen har man faktiskt kommit
            överens. All erfarenhet visar och alla undersökningar antyder
            att man faktiskt kommer överens när man sätter sig ned för att
            diskutera och förhandla. Så vad är egentligen problemet?
          </note>
          <note>
            Jag tycker att det är ett jätteproblem att en arbetsrätt, vars
            bärande del är att på saklig grund motivera och ange skäl för
            beslut, plötsligt säger att arbetsgivaren inte ska behöva göra
            det längre. Det tycker jag är ett jätteproblem. Framför allt är
            det helt onödigt.
          </note>
          <note>
            Där skulle jag vilja ha er synpunkt.
          </note>
          <note type="speaker">
            Anf. 19 CLAES VÄSTERTEG (c) replik:
          </note>
          <note>
            Herr talman! Precis som jag berörde i mitt anförande är mycket
            av den lagstiftning som berör företagandet i dag i Sverige i mycket
            stor utsträckning anpassad efter de stora företagens villkor.
            Den här lagstiftningen, att kunna undanta två nyckelpersoner,
            är ett sätt att göra det enklare för småföretagen. Det är ett
            sätt att göra det enklare för dem att kunna anpassa sig vid en
            tillfällig arbetskraftsbrist, om någon tvingas säga upp någon.
            Det är den delen som är så oerhört viktig - att man på ett enkelt
            sätt kan göra det. Det är också oerhört viktigt att småföretagen
            kan behålla sin kompetens. Därför är undantag i turordningsreglerna
            avgörande för deras förmåga att utvecklas.
          </note>
          <note>
            Jag tycker också att det är helt fel om till exempel föräldralediga
            eller gravida i enstaka fall sägs upp just av den orsaken. Men
            vi har i det här betänkandet lagt fram från Centerpartiet ett
            förslag om att stärka skyddet för föräldralediga och gravida,
            till exempel för att kunna göra deras situation bättre på arbetsmarknaden.
          </note>
          <note type="speaker">
            Anf. 20 ULF HOLM (mp):
          </note>
          <note>
            Herr talman! När det gäller regeringens förslag i propositionen
            om Statens ansvarsnämnds funktioner och kompetensområde, vilket
            ingen hittills har tagit upp, anser Miljöpartiet att det är bra
            förslag. Vi har därför inget att tillägga i den frågan. Men jag
            tycker att det var viktigt att säga det eftersom ingen annan har
            berört den.
          </note>
          <note>
            När det däremot gäller den andra delen i det här betänkandet,
            nämligen avsnittet om arbetsrätt, har vi från Miljöpartiet desto
            mer att säga.
          </note>
          <note>
            Företag och myndigheter har numera systematiskt börja utnyttja
            tillfällighetsanställningar. Begreppet
          </note>
          <note>
            "tillfällighetsanställningar" omfattar personer med projektanställning,
            andra tidsbegränsade anställningar men även personer som är föremål
            för personaluthyrning. Många företag väljer i dag att endast ta
            in folk vid produktionstoppar i stället för att tillsvidareanställa
            dem. Unga människor anställs i stor utsträckning i olika tidsbegränsade
            anställningar. Fasta arbeten erbjuds sällan till dem som är under
            25 år. Andelen tidsbegränsade anställningar har ökat markant sedan
            90-talet. Detta är ett problem. Vi kan inte blunda för detta.
            Otrygga människor, otrygga arbetsplatser ger stress och ohälsa
            som en följd. Nästan alla människor tycker att anställningstrygghet
            är en viktig sak.
          </note>
          <note>
            De allra flesta föredrar en tidsvidareanställning framför en
            tillfällighetsanställning.
          </note>
          <note>
            Miljöpartiet tycker därför att regeringen måste ta initiativ
            till en utredning om just tillfällighetsanställningarna kan minska.
            Jag hoppas att Socialdemokraterna, Vänstern och Miljöpartiet är
            överens om att inom kort komma med ett förslag om detta.
          </note>
          <note>
            Ett annat stort och växande problem är tystnaden på arbetsplatserna.
            De anställda är rädda för att framföra kritik. Många arbetsgivare
            i dag kräver tystnad och lojalitet av sina medarbetare, både inom
            den privata och inom den offentliga sektorn. Rädslan för att kritisera
            är störst bland kvinnor, äldre arbetstagare och administrativ
            personal. De som har tidsbegränsad anställning har svårast att
            säga ifrån. Ju osäkrare anställning, desto svårare att framföra
            sin kritik. Yttrande- och meddelarfriheten är reglerad i grundlagen
            och gäller bara i förhållande till den offentliga arbetsgivaren.
            När privata företag tar över offentlig verksamhet gäller inte
            längre dessa rättigheter för arbetstagaren.
          </note>
          <note>
            Miljöpartiet anser därför att det borde införas en ny regel i
            medbestämmandelagen. Dessutom borde även arbetstagare hos privata
            arbetsgivare omfattas av ökad yttrandefrihet. Miljöpartiet anser
            sålunda att regeringen bör komma tillbaka till riksdagen med förslag
            till ändringar.
          </note>
          <note>
            En bra arbetsrätt är en förutsättning för en väl fungerande arbetsmarknad.
            Livskraftiga små och medelstora företag är av avgörande betydelse
            för landets utveckling. Den gamla arbetsrätten, innan undantagen
            för två nyckelpersoner infördes i LAS, var inte bra, eftersom
            den enbart tog sikte på förutsättningarna för de stora företagen,
            medan små företag av naturliga skäl hade svårare att anpassa sig
            till just den lagstiftningen. Ett litet företag har inte samma
            möjligheter som ett stort företag att genom omplacering behålla
            nyckelpersoner med viktig yrkesmässig kompetens. Det undantag
            som vi från Miljöpartiet tillsammans med de fyra borgerliga partierna
            drev igenom för några år sedan var därmed ett av flera sätt att
            stimulera såväl småföretagande som små företags möjligheter att
            klara sig vid konjunkturcyklar.
          </note>
          <note>
            Turordningsreglerna ska finnas kvar, men det är dags att förbättra
            andra delar av arbetsrätten, inte minst åtgärder som måste vidtas
            för att förhindra diskriminering i olika former. Miljöpartiet
            värnar särskilt rätten för gravida och föräldralediga, äldre och
            tjänstlediga. Här måste lagändringar komma till stånd som stärker
            skyddet mot diskriminering av just dessa grupper. Detta tar vi
            också upp i reservation 5
          </note>
          <note>
            från Miljöpartiet och de fyra borgerliga partierna. Jag vill
            citera det vi har skrivit i den reservationen, herr talman, gällande
            diskrimineringsfrågan:
          </note>
          <note>
            "Som framfördes vid införandet av regeln skulle regeln i enstaka
            fall kunna komma att tillämpas på ett diskriminerande sätt. Därför
            framhölls särskilt möjligheten att pröva ett beslut om undantag
            med stöd av det skydd för arbetstagaren som följer av jämställdhetslagen
            och andra diskrimineringslagar. Undantag från turordningsreglerna
            kan också prövas enligt allmänna rättsgrundsatser om beslutet
            är otillbörligt eller strider mot god sed på arbetsmarknaden.
            Vi vill understyrka att tillämpningen av undantagsreglerna är
            avsedd för att nyckelpersoner skall kunna stanna kvar i verksamheten."
          </note>
          <note>
            Det är vad vi skriver i reservationen, och det är det som gäller.
          </note>
          <note>
            Herr talman! Nu kommer skräckpropagandan från
          </note>
          <note>
            Socialdemokraterna och Vänstern, ivrigt påhejade av inte minst
            LO, om att undantagen drabbar gravida, föräldralediga och äldre
            arbetskraft, allt enligt egen undersökning. Som man frågar får
            man svar, som
          </note>
          <note>
            Anders Wiklund mycket riktigt påpekade tidigare. Vi vet alla
            att till exempel LO har varit en stark motståndare till detta.
            Jag är därför inte förvånad att just de kan visa upp exempel på
            att det kanske inte har blivit som det var sagt. Men det finns
            andra undersökningar. I en specialbeställd statistik från SCB
            kan man konstatera att småbarnsmammors sysselsättning under de
            senaste åren har utvecklats bättre i de företag som omfattas av
            undantagen än i de företag som inte gör det. En annan specialstudie
            från SCB visar att sjukfrånvaron sjunkit i företag med under tio
            anställda sedan undantagen infördes.
          </note>
          <note>
            I andra företag, inte minst i den offentliga sektorn, är sjukfrånvaron
            mycket högre. Det finns således ingen grund att påstå att små
            arbetsplatser blivit mer otrygga och stressiga på grund av undantagen
            och inte heller att småbarnsmammor systematiskt skulle sägas upp.
          </note>
          <note>
            Jag behöver också påminna arbetsmarknadsutskottets ledamöter
            om det som Niklas Bruun sade i höstas när han presenterade Hållbar
            arbetsrätt för oss. Han sade: Det finns inga belägg för att säga
            att de farhågor som framfördes har besannats när det gäller undantagen
            från turordningsreglerna. Och det är väl ganska viktigt att komma
            ihåg. Tyvärr kan jag dock bara konstatera att s och v blundar
            för verkligheten och har en uppenbart bristande förståelse för
            behovet av en arbetsrätt som tar hänsyn till de små företagen
            och deras förutsättningar. Tvärtom fortsätter de att hålla storföretagare
            under armarna, medan de ser småföretagen som misstänkliggörande
            och utmålar dem som bovar och banditer. Jag tycker att det är
            en väldigt tråkig inställning.
          </note>
          <note>
            Slutligen står jag givetvis bakom alla Miljöpartiets motioner,
            men jag yrkar bifall endast till reservationerna 3, 5 och 14 för
            att bespara lite tid vid omröstningen.
          </note>
          <note type="speaker">
            Anf. 21 TINA ACKETOFT (fp) replik:
          </note>
          <note>
            Herr talman! Ulf Holm sade mot slutet av sitt anförande, som
            för övrigt var väldigt bra naturligtvis, att vi har ett behov
            av en arbetsrätt som ska ta hänsyn till småföretagarna. Om det
            är vi rörande överens, och det vet vi sedan gammalt i Folkpartiet
            och Miljöpartiet.
          </note>
          <note>
            Jag ska ställa ungefär samma fråga som jag ställde till Anders
            Wiklund. Oavsett om man anser att
          </note>
          <note>
            Vänstern, Miljöpartiet och vi andra partier har olika utgångspunkter,
            skulle Ulf Holm kunna tänka sig att ställa sig bakom en gemensam
            förutsättningslös utredning eller översyn av arbetsrätten inför
            nästa år?
          </note>
          <note type="speaker">
            Anf. 22 ULF HOLM (mp) replik:
          </note>
          <note>
            Herr talman! Svaret på Tina Acketofts fråga är:
          </note>
          <note>
            Nej, jag tror faktiskt inte det. Jag ser inget större behov av
            det. Vi har precis fått en tjock utredning om hållbar arbetsrätt,
            och den är nog bra.
          </note>
          <note>
            Jag har också studerat reservationen från de fyra borgerliga
            partierna under punkten översyn av arbetsrätten och jämfört den
            dels med vår egen, dels med
          </note>
          <note>
            Vänsterns, och det är en väldigt stor skillnad där. Jag kan till
            exempel inte ställa mig bakom Moderaternas förslag om att turordningsreglerna
            helt ska tas bort.
          </note>
          <note>
            Där har vi en milsvid skillnad i uppfattning.
          </note>
          <note>
            Jag tror att det finns tillräckligt många utredningar för att
            vi ska kunna samsas i mitten och där Miljöpartiet uppenbarligen
            är kompromissen som kan förena både höger och vänster i stor utsträckning.
            Jag kan inte stödja Vänstern i deras reservation, och jag kan
            inte heller stödja de fyra borgerliga i deras reservation, tyvärr.
          </note>
          <note type="speaker">
            Anf. 23 ANDERS WIKLUND (v) replik:
          </note>
          <note>
            Herr talman! Jag ska inte plåga Miljöpartiet med en fortsatt
            debatt om vilka konsekvenserna har blivit av den här lagstiftningen.
            Det skulle vi kunna prata väldigt länge om utan att komma till
            något resultat.
          </note>
          <note>
            Vad som är oantastligt är trots allt att den här lagstiftningsförändringen
            innebär att saklig grund upphör att gälla för beslut. Och det
            är inte vilket beslut som helst. Det handlar ju faktiskt om ett
            väldigt ingripande beslut som en uppsägning, ett förlorat jobb
            innebär för varje enskild människa. Finns det inte saklig grund
            för det kan man inte rättsligt pröva det. Det tycker jag är ett
            jätteproblem. Alldeles oavsett vilka konsekvenserna blir är det
            ett jätteproblem, ett rättsproblem för den enskilda människan.
          </note>
          <note>
            Tycker Miljöpartiet att det trots detta är värt att försvara
            avstegen från turordningsreglerna? Samtidigt vet säkert Miljöpartiet
            att i praktiken går det att göra avsteg även med de gamla reglerna.
            Det var möjligt även då.
          </note>
          <note>
            Min fråga är alltså: Stör inte detta även Miljöpartiet?
          </note>
          <note type="speaker">
            Anf. 24 ULF HOLM (mp) replik:
          </note>
          <note>
            Herr talman! Jag känner mig inte det minsta plågad, Anders Wiklund,
            av att försvara undantagen i turordningsreglerna. Det är en självklarhet.
            Det är ett mycket bra beslut som jag och mitt parti till hundra
            procent står bakom, så det är inte alls plågsamt. Däremot bör
            det vara plågsamt för Anders Wiklund och hans parti som ständigt,
            ständigt bara tar hänsyn till de stora företagen. De här reglerna
            om turordningsreglerna är ju anpassade till storföretagen. Hur
            du som vänsterpartist kan ställa dig bakom en sådan sak vet jag
            inte.
          </note>
          <note>
            Det är naturligtvis så att det finns regler om vilka personer
            man får undanta. Det finns också andra regler inom diskrimineringsområdet
            som måste tilllämpas. Vi har krävt och riksdagen beslutade den
          </note>
          <note>
            5 april 2001 att regeringen skulle återkomma med ett förslag
            för att just se över skyddet för till exempel gravida kvinnor.
            Men det har ju regeringen inte gjort, utan man stoppar in det
            i en utredning som naturligtvis får till följd att det säkert
            går att peka ut personer som har blivit drabbade av reglerna.
            Därför kan jag inte alls instämma i Vänsterns resonemang i dessa
            frågor.
          </note>
          <note>
            Jag är stolt över att kunna stå bakom en linje som gör att vi
            faktiskt tar hänsyn till förändrade villkor på arbetsmarknaden,
            och vi tar hänsyn till att det finns stora företag och små företag.
            Denna regel är till för att se till att de små företagen har en
            chans att överleva framöver.
          </note>
          <note type="speaker">
            Anf. 25 LARS LILJA (s):
          </note>
          <note>
            Herr talman! Arbetsmarknadsutskottets betänkande AU6 som vi debatterar
            i dag är uppdelat i två huvudavsnitt. Den första delen avser regeringens
            proposition 2002/03:47 Statens ansvarsnämnds funktion och kompetensområde,
            m.m. Nu har också jag tagit upp den. Den andra delen av betänkandet
            avser motioner som väckts under den allmänna motionstiden och
            avser frågor om arbetsrätt. Eftersom ett enhälligt utskott ställer
            sig bakom regeringens proposition, ska jag i anförandet ägna mig
            åt några av de arbetsrättsliga frågorna som behandlas.
          </note>
          <note>
            Arbetsrätten är en tydligt partiskiljande fråga. På få andra
            områden märks de ideologiska skillnaderna så tydligt mellan oss
            socialdemokrater och de borgerliga partierna. Med dunkla motiv
            om förenklingar och om att stärka den enskildes rätt föreslås
            ett antal försämringar i arbetsrätten som vi socialdemokrater
            inte kan ställa oss bakom. Ytterligare ett av dessa dunkla motiv
            är givetvis att försvaga de fackliga organisationerna.
          </note>
          <note>
            Arbetsrätten har en tydlig karaktär av skyddslagstiftning till
            förmån för den svagare parten i ett anställningsförhållande. Som
            socialdemokrater är vi inte avvisande till förändringar inom arbetsrätten.
            Det är dock viktigt att sådana förändringar upplevs som rättvisa
            och att spelreglerna är tydliga.
          </note>
          <note>
            Herr talman! Det är dock klart att alla partier i denna kammare
            inte vill ha tydliga och rättvisa regler i arbetsrätten. Det tydligaste
            exemplet på detta är det tvåpersonsundantag i LAS för småföretag
            som de borgerliga partierna tillsammans med Miljöpartiet genomdrev
            från den 1 januari 2001. När vi debatterade detta i kammaren förra
            gången varnade vi för att dessa försämringar skulle leda till
            godtycke och orättvisor. Tyvärr fick vi rätt. LO:s undersökningar
            visar att fler än 200 personer blivit uppsagda med stöd av undantagen.
            Enligt de lokala facken är minst hälften av fallen oacceptabla
            eller rentav upprörande.
          </note>
          <note>
            Sannolikt drabbas många fler - mörkertalet är stort.
          </note>
          <note>
            Det är också tydligt att de som drabbas är gravida, föräldralediga
            och äldre arbetskraft.
          </note>
          <note>
            Det som är minst lika upprörande är att den som drabbas av en
            sådan här uppsägning inte kan få sin sak rättsligt prövad. Så
            här skrev de borgerliga och
          </note>
          <note>
            Miljöpartiet i sin gemensamma flerpartimotion: "För att undantagsregeln
            ska få praktisk betydelse jämfört med nuvarande regler ska ha
            en rättslig prövning inte kunna komma i fråga vare sig i fråga
            om arbetsgivarens urval enligt undantagsregeln eller när arbetsgivaren
            använt sig av rätten att behålla arbetstagare som bedöms vara
            av särskild betydelse." Det är tydligt att de fem partierna var
            väl medvetna om att denna regel skulle leda till godtycke, men
            just i detta fall är individens rättssäkerhet inte det viktigaste.
          </note>
          <note>
            Folkpartiet, Kristdemokraterna och Centern har i detta betänkande
            reservationer för ett förstärkt skydd för gravida och föräldralediga.
            Detta är lovvärt, men varför inte gå från ord till handling när
            det gäller tvåpersonsundantaget i LAS? Det är mycket sannolikt,
            både enligt TCO och HTF, att den här undantagsregeln lett till
            att föräldralediga och gravida diskrimineras. Är det måhända så
            att dessa partier tycker att det är okej att man diskrimineras
            om man jobbar i ett litet företag? Kl. 17 i eftermiddag, när vi
            voterar om den här frågan, har ni chansen att ta ett litet men
            betydelsefullt steg mot ett barnvänligare och rättvisare Sverige
            genom att rösta med utskottsmajoriteten i den här frågan.
          </note>
          <note>
            Herr talman! I betänkandet tas även frågan om tidsbegränsade
            anställningar upp. Antalet tidsbegränsat anställda har fördubblats
            de senaste tio åren. Hur många av oss skulle frivilligt välja
            att bo i en bostad där vi inte vet hur länge vi får bo kvar? Inte
            speciellt många. Så är det med jobb också. Att ha ett fast jobb
            är lika naturligt som att ha en fast adress. Det är ingen skillnad
            om man är man eller kvinna, ung eller gammal. Det handlar om trygghet,
            att veta hur mycket lön man får den 25:e eller om man får någon
            lön över huvud taget.
          </note>
          <note>
            Ungefär 95 % av alla tillfrågade vill ha en tillsvidareanställning.
            Det visar undersökning efter undersökning. Alla tillfälliga anställningar
            är givetvis inte dåliga. Vi tycker att det är helt okej att ungdomar
            jobbar under loven, att det finns vikarier eller att man är fler
            på jobbet under perioder då det är extra mycket att göra. Det
            finns också de som inte vill ha ett fast jobb utan hellre delta
            i projekt. Men det är ännu fler som har tillfälliga jobb utan
            att de själva har valt det.
          </note>
          <note>
            De erbjuds helt enkelt inget annat. Vikariat, provanställningar,
            projekt och behovsanställningar är vardag för ungefär en halv
            miljon människor i dag. Var femte ensamstående LO-medlem med barn
            har ett tillfälligt jobb. Ser man över hela arbetsmarknaden har
            ungefär 14 % av alla anställda en tidsbegränsad anställning. Vilken
            trygghet skapar det?
          </note>
          <note>
            Ibland påstås det att visstidsanställningar är en inkörsport
            till fasta jobb. Det kan stämma om man är en man med hög utbildning
            men inte om man är kvinna med låg utbildning. Av de behovsanställda
            är det bara tre av tio som efter fyra år fått ett fast jobb. Av
            dem med vikariat är det fyra av tio. Av dem med provanställning
            är det sju av tio som har fått ett fast jobb efter fyra år. Arbetsrätten
            bör därför inriktas på att minska de olika tidsbegränsade anställningsformer
            som finns i dag.
          </note>
          <note>
            Herr talman! Det är inte ovanligt att småbarnsföräldrar missgynnas
            i arbetslivet. Både män och kvinnor råkar illa ut. Kvinnor drabbas
            dock i mycket större utsträckning eftersom de fortfarande tar
            ett betydligt större ansvar för barn och familj än vi män.
          </note>
          <note>
            Kvinnorna står för 90 % av föräldraledigheten, och det är ofta
            mammorna som anpassar arbetstiden när barnen är små och stannar
            hemma när barnen är sjuka. Att komma till rätta med diskrimineringen
            av småbarnsföräldrar i arbetslivet är en viktig del av jämställdhetsarbetet.
            Skyddet för de föräldralediga måste stärkas.
          </note>
          <note>
            ALI-utredningen Hållfast arbetsrätt för ett föränderligt arbetsliv
            fick därför ett tilläggsdirektiv att titta på den arbetsrättsliga
            lagstiftningen i detta fall och har lagt fram ett antal förslag
            på området. Men för att komma till rätta med de här problemen
            krävs åtgärder på många håll. Man måste se de strukturella orättvisor
            i samhället som beror på kön och vara beredd att ta en hård och
            lång kamp mot de orättvisorna.
          </note>
          <note>
            Ett annat problem med bäring på jämställdhet är ofrivilligt deltidsarbete.
            Deltidsarbete och deltidsarbetslöshet förekommer främst inom vård,
            omsorg och handel. Kvinnor berörs i högre grad än män. Heltid
            ska vara en rättighet och deltid en möjlighet.
          </note>
          <note>
            En hel del arbete pågår faktiskt på det här området. I slutet
            av januari i år hade deltidsarbetslösheten inom vård och omsorg
            halverats från 30 000 till
          </note>
          <note>
            15 000 samtidigt som timanställningarna hade minskat med 26 %.
            Den kraftigaste minskningen av deltidsarbetslösheten inom vård
            och omsorg har skett i mitt hemlän Västerbotten. Detta var resultatet
            av ett åtagande mellan regeringen, Landstingsförbundet,
          </note>
          <note>
            Svenska Kommunförbundet, Svenska Kommunalarbetareförbundet och
            SACO.
          </note>
          <note>
            Sammanfattningsvis vill vi socialdemokrater att:
          </note>
          <note>
            - Floran av tidsbegränsade anställningar ska avgränsas.
          </note>
          <note>
            - Tillsvidareanställning ska vara en norm.
          </note>
          <note>
            - Chansen till återanställning ska öka.
          </note>
          <note>
            - Föräldraledigheten ska inte kunna missbrukas under uppsägningstid.
          </note>
          <note>
            - Skyddet för gravida och föräldralediga ska stärkas.
          </note>
          <note>
            - Undantagen från turordningsreglerna ska bort.
          </note>
          <note>
            Avslutningsvis, herr talman, vill jag yrka bifall till förslaget
            i betänkandet i dess helhet och avslag på samtliga reservationer.
          </note>
          <note>
            I detta anförande instämde Lars Wegendal, Anders Karlsson, Britta
            Lejon, Agneta Gille, Sonja
          </note>
          <note>
            Fransson, Hans Stenberg, Hans Hoff, Rolf Lindén och Berit Högman
            (alla s).
          </note>
          <note type="speaker">
            Anf. 26 STEFAN ATTEFALL (kd) replik:
          </note>
          <note>
            Herr talman! Jag vill gratulera Lars Lilja till att han har sina
            partikamrater med sig i sitt anförande.
          </note>
          <note>
            Tydligen krävs det instämmanden för att bekräfta detta. I vårt
            parti brukar vi lita på det ändå.
          </note>
          <note>
            Jag tycker att det var ett mycket intressant uttalande av Lars
            Lilja. Han säger att visstidsanställning aldrig kan vara ingång
            till ett fast jobb. Undantaget var tydligen högutbildade män,
            sade han. Menar verkligen Lars Lilja detta, att visstidsanställningar
            -
          </note>
          <note>
            en provanställning, ett vikariat etcetera - aldrig kan vara ingången
            till ett fast jobb?
          </note>
          <note>
            Jag måste säga att jag har en annan uppfattning.
          </note>
          <note>
            Jag tror att vi så mycket som möjligt ska hyvla ned de trösklar
            som hindrar människor att få in en fot på arbetsmarknaden så att
            de får visa vad de går för, skapa kontakter, lära sig arbetslivet,
            få erfarenhet. Det leder vidare. Det viktiga är ju att man inte
            fastnar i visstidsanställningar. Där tycker jag också att det
            finns en del att göra för att uppmärksamma problemen - inte minst
            inom offentlig sektor, där Lars Lilja och hans parti är huvudansvariga
            för arbetsmiljön.
          </note>
          <note>
            Sedan har vi det här med undantaget för två personer. Vi kanske
            måste förklara för protokollet så att
          </note>
          <note>
            Lars Lilja och hans partikamrater kan läsa innantill.
          </note>
          <note>
            Det handlar helt enkelt om att undanta två personer innan man
            fastställer turordningslistan i en situation där arbetsbrist föreligger
            och någon ska sägas upp.
          </note>
          <note>
            Det är inte så att man plockar ut folk och sparkar ut dem på
            gatan för att man har kommit på att det verkar roligt. I ett läge
            där man måste säga upp någon människa måste man göra upp en turordningslista.
            Skillnaden nu är att i små företag får man plocka undan två stycken.
          </note>
          <note>
            Som exempel kan vi ta ett dataföretag som både säljer maskiner,
            alltså själva "burkarna", och sysslar med support och programvaror.
            Sedan sjunker försäljningen av hårdvara. Men den andra verksamheten
            går bra. De har tre anställda. Den sist anställde är duktig just
            på programvara, support och liknande saker. Då säger arbetsgivaren:
            Den personen vill jag undanta från turordningslistan för att företaget
            ska överleva, för att företaget ska kunna utvecklas, för att vi
            ska kunna börja nyanställa igen. Det anser Lars
          </note>
          <note>
            Lilja vara en helt orimlig princip. Jag tycker att det är en
            ganska rimlig princip för att rädda jobben och för att utveckla
            företaget.
          </note>
          <note type="speaker">
            Anf. 27 LARS LILJA (s) replik:
          </note>
          <note>
            Herr talman! Jag ska citera mitt eget anförande:
          </note>
          <note>
            "Ibland påstås det att visstidsanställningar är en inkörsport
            till fasta jobb. Det kan stämma om man är en man med hög utbildning,
            men inte om man är kvinna med låg utbildning."
          </note>
          <note>
            Jag vill påstå att det naturligtvis är så. Jag tog upp ett antal
            exempel på hur ofta en visstidsanställning faktiskt leder till
            en fast anställning. Det jag ville bevisa med det jag sade var
            att det inte är så vanlig som man kunde tro.
          </note>
          <note>
            När det gäller undantagen och arbetsbristen ska det naturligtvis
            vara precis så som Stefan Attefall säger, att det handlar om uppsägningar
            på grund av arbetsbrist. Då har arbetsgivaren alltså rätt att
            först plocka bort två personer. Sedan går man efter listan.
          </note>
          <note>
            Men det som är väsentligt, och det som jag bestämt vill protestera
            mot, är det exempel som Stefan Attefall nämner. I normalfallet,
            och det är det som både jag och Anders Wiklund har hänvisat till,
            finns det vid uppsägning möjlighet att frångå turordningslistan
            och undanta nyckelpersoner genom en förhandling mellan fack och
            arbetsgivare. Naturligtvis är varken facket eller arbetsgivaren
            intresserade av att företaget inte överlever. Den stora skillnaden
            med förhandlingen är att både fack och arbetsgivare måste motivera
            varför man gör undantag. Det är viktigt ur rättssäkerhetssynpunkt,
            och det är viktigt för dem som ändå drabbas av en uppsägning.
          </note>
          <note type="speaker">
            Anf. 28 STEFAN ATTEFALL (kd) replik:
          </note>
          <note>
            Herr talman! Lars Lilja nämnde en LO-utredning som hade sagt
            att 200 personer hade blivit av med jobben i företag som omfattades
            av de här reglerna.
          </note>
          <note>
            Det handlar om företag som i alla fall skulle ha sagt upp 200
            personer och som nu tillämpar de här reglerna så att det blir
            kanske delvis andra personer som sägs upp. Då är det intressant
            att fråga sig: Blev det med dessa regler bättre förutsättningar
            för företagen att kunna leva vidare och växa och nyanställa i
            framtiden? Det är det som är den intressanta frågan. Den borde
            vi utvärdera och ställa oss. Det handlar om huruvida dessa regler
            har någon betydelse för småföretagens livskraft.
          </note>
          <note>
            Varken i utredningen om hållbar arbetsrätt eller i de SCB-studier
            som Ulf Holm pekar på finns det någonting som tyder på att detta
            system missbrukas.
          </note>
          <note>
            Om Lars Lilja inte kan prestera något bättre underlag för sina
            påståenden än hittills tycker jag att han ska ligga lite lågt.
          </note>
          <note>
            Det är korrekt att man kan göra undantag redan i det gamla systemet
            med fackliga förhandlingar. I de stora företagen, där det finns
            starka aktiva fackklubbar och personalavdelningar, sköter man
            ofta de här sakerna. Man för resonemang och man känner till de
            lokala förhållanden. Men i småföretagen finns inga fackliga ombudsmän
            och ingen sådan organisation på arbetsplatserna. Då kommer det
            in folk utifrån som ska försöka bilda sig en snabb uppfattning
            om vilka som är nyckelpersoner på arbetsplatsen, hur arbetsformerna
            ser ut och vilka kompetenser de anställda har.
          </note>
          <note>
            Vi vet genom många vittnesbörd från småföretagare att dessa fackliga
            ombudsmän som kommer inrusande en kort stund och ska sköta en
            förhandling inte alls har kännedom om de lokala förhållandena.
          </note>
          <note>
            Det leder till osäkerhet. Det tar tid och energi, och ofta blir
            det också fel beslut. Det, vet vi, är en faktor som är hämmande
            för många småföretag, men den insikten verkar inte Lars Lilja
            ha. Rör dig lite mer bland småföretagen, tack!
          </note>
          <note type="speaker">
            Anf. 29 LARS LILJA (s) replik:
          </note>
          <note>
            Herr talman! Jag vill fortfarande påstå att det sista
          </note>
          <note>
            Stefan Attefall tar upp, om småföretagen, säger något om hur
            förhållandena är för arbetstagarna på många småföretag. Man har
            en dåligt fungerande facklig organisation, och man har inga fackliga
            ombud. Man har alltså problem med att i någon mening hävda arbetstagarens
            rättigheter, och det finns större risk att utsättas för arbetsgivarens
            godtycke. Samtidigt har man naturligtvis också ibland ett intimt
            samarbete på ett mindre företag, och det fungerar alldeles utmärkt.
          </note>
          <note>
            Själva poängen är ändå att det är någon - den svagare parten,
            alltså arbetstagaren - som ska stå för denna flexibilitet och
            betala för den med sin arbetslöshet. Det tycker vi är djupt orättvist.
          </note>
          <note>
            Vi pratar om att lagar och regler ska vara lika för alla. Det
            är en grundprincip som jag i det här fallet ställer upp på. Jag
            tycker att den är viktig. Jag tror faktiskt att man ibland överdriver
            betydelsen av arbetsrätten, lagstiftningen på arbetsmarknaden,
            för att de små företagen ska kunna växa.
          </note>
          <note type="speaker">
            Anf. 30 CLAES VÄSTERTEG (c) replik:
          </note>
          <note>
            Herr talman! Det är ju trevligt att höra att Lars
          </note>
          <note>
            Lilja och Centerpartiet är överens om att man vill stärka skyddet
            för föräldralediga. Det har vi lagt fram förslag om i utskottet,
            som tyvärr har avstyrkts.
          </note>
          <note>
            Lars Lilja citerade en flerpartimotion om turordningsreglerna
            och så vidare. I motionen påpekar man också att det även fortsättningsvis
            är möjligt att pröva ett beslut om undantag med stöd av det skydd
            för arbetstagaren som följer av jämställdhetslagen och andra diskrimineringslagar,
            vilket också Ulf Holm mycket riktigt påpekade i sitt anförande.
          </note>
          <note>
            Jag vänder mig starkt mot den bild som Lars Lilja försöker måla
            upp av att småföretagaren godtyckligt säger upp människor och
            inte tar hänsyn till de arbetstagare som finns på arbetsplatsen.
            Jag kan näst intill garantera att det inte finns någon småföretagare
            som tycker att det är roligt att säga upp sina anställda.
          </note>
          <note>
            Det finns ingen småföretagare som gör det utan sömnlösa nätter.
            Man gör noggranna överväganden när det gäller företagets möjlighet
            att överleva och vilken kompetens man behöver. Därför är det oroväckande
            att se att Socialdemokraterna vidhåller sitt skydd för de stora
            företagen.
          </note>
          <note>
            Jag skulle också vilja skicka med Lars Lilja en fråga som berör
            en annan sak. Det handlar om tilläggsförsäkring till föräldraförsäkringen.
            En mycket kort fråga: Tycker Lars Lilja att det är positivt när
            företag tecknar tilläggsförsäkringar till föräldraförsäkringen?
          </note>
          <note type="speaker">
            Anf. 31 LARS LILJA (s) replik:
          </note>
          <note>
            Herr talman! När det gäller det stärkta skyddet för de föräldralediga
            fick - som utskottet känner till -
          </note>
          <note>
            Niklas Bruuns utredning ett tilläggsdirektiv att se över den
            här problematiken. Man har också lagt fram ett antal förslag till
            förbättringar för de föräldralediga.
          </note>
          <note>
            Utredningens förslag är ute på remiss, och vi får naturligtvis
            se vad man sedan kommer fram till. Men vi är ändå helt överens
            om att det stödet ska stärkas. Att det inte finns några förslag
            i just det här betänkandet är ganska naturligt med tanke på att
            utredningen och förslagen är ute på remiss.
          </note>
          <note>
            När det gäller turordningsreglerna är jag fortfarande av den
            uppfattningen att det vore enklare, bättre och rättvisare om man
            faktiskt förhandlar om detta.
          </note>
          <note>
            Man sätter sig ned vid bordet och diskuterar. Jag är övertygad
            om att man får det allra bästa resultatet på det sättet. Som jag
            sade tidigare har de fackliga organisationerna inget att vinna
            på att företaget går omkull. Varken de anställda, som dessutom
            får gå, eller de fackliga organisationerna har något att vinna
            på detta.
          </note>
          <note>
            På frågan om tilläggsförsäkringar för föräldraledighet är mitt
            svar: Jag har inget emot att sådana tecknas. Det har heller inte
            fackföreningsrörelsen.
          </note>
          <note>
            Sådana här försäkringar finns bland annat på ABB,
          </note>
          <note>
            Ericsson och andra större företag. Jag är positivt inställd till
            den typen av försäkringar.
          </note>
          <note type="speaker">
            Anf. 32 CLAES VÄSTERTEG (c) replik:
          </note>
          <note>
            Herr talman! Jag hade väl inte väntat mig att Lars
          </note>
          <note>
            Lilja skulle ändra ställningstagande vad gäller turordningsreglerna
            på grund av min replik. Jag tänkte inte beröra det mer.
          </note>
          <note>
            Som Lars Lilja mycket riktigt säger - och det är positivt att
            man gärna ser tilläggsförsäkringar till föräldraförsäkringen -
            så finns det i många företag.
          </note>
          <note>
            Det finns även på Regeringskansliet, och vi riksdagsledamöter
            har också en liknande försäkring, så vitt jag förstår. Men det
            finns exempel på att företag har stoppats och inte fått teckna
            någon extra tilläggsförsäkring. Därför vill vi i Centerpartiet
            se en lagstiftning som ger företagen den friheten. Jag tycker
            att det vore positivt om man på sikt skulle kunna se över detta
            och göra det enklare för företagen att teckna tilläggsförsäkringar.
            Det kan mycket väl vara så -
          </note>
          <note>
            även om jag inte har några belägg för det - att det är småföretag
            som tvekar i den här situationen.
          </note>
          <note type="speaker">
            Anf. 33 LARS LILJA (s) replik:
          </note>
          <note>
            Herr talman! Jag vet inte vilket exempel Claes
          </note>
          <note>
            Västerteg har på detta. Jag känner till något enstaka fall där
            en facklig organisation har nekat att låta företaget teckna en
            sådan här försäkring. Det berodde på att man i det sammanhanget
            ville lägga in försämringar av andra delar av försäkringsskyddet
            för de anställa. Det är ett exempel som jag känner till, men i
            övrigt har jag samma uppfattning som Claes Västerteg. Jag har
            absolut ingenting emot att denna typ av försäkringar tecknas i
            framtiden.
          </note>
          <note type="speaker">
            Anf. 34 PATRIK NORINDER (m) replik:
          </note>
          <note>
            Herr talman! Lars Lilja inledde sitt anförande med att säga att
            det märks ideologiska skillnader vad gäller arbetsrätten. Det
            vore väl konstigt om det inte vore så? Om vi tyckte samma saker
            skulle det inte fylla någon funktion att vi står här och debatterar.
            Men detta har egentligen mycket lite att göra med att vi skulle
            vilja försvaga för de fackliga organisationerna.
          </note>
          <note>
            Vårt syfte är att ta bort hinder för tillväxt, så att vi kan
            bibehålla välfärden och ge fler människor möjligheter till arbete.
            Det här gäller i allra högsta grad för unga människor och för
            invandrare.
          </note>
          <note>
            Lars Lilja talar om att vi vill försämra. Det vore väl rätt korkat
            av oss moderater om vi skulle ha något skäl att jäklas med människor.
            Så är det naturligtvis inte. Vi tror på Sverige som en tillväxtnation,
            och vi vill forma en politik som ger just tillväxt och välfärd.
          </note>
          <note>
            Sedan kan jag bara beklaga att Socialdemokraterna inte kan ställa
            upp på att göra denna genomgripande översyn av arbetsrätten. Det
            finns mycket som man skulle kunna göra där för att skapa fler
            jobb. Vi behöver riva hinder så att fler människor kan komma i
            arbete.
          </note>
          <note>
            Att förändra arbetsrätten är ingenting som gör att tryggheten
            behöver försämras för arbetstagarna -
          </note>
          <note>
            snarare tvärtom - det går hand i hand med trygghet i anställningar.
          </note>
          <note type="speaker">
            Anf. 35 LARS LILJA (s) replik:
          </note>
          <note>
            Herr talman! Jag såg att Patrik Norinder reagerade tidigare när
            Ulf Holm påstod att Moderaterna ville ta bort alla turordningsregler
            i arbetsrätten. Jag kan försvara Moderaterna genom att säga att
            det inte är riktigt så illa. De vill ha kvar turordningsreglerna,
            men de vill att de ska se lite annorlunda ut.
          </note>
          <note>
            Vi har fört diskussionen om hinder under lång tid.
          </note>
          <note>
            Jag hävdar med bestämdhet att de förändringar som
          </note>
          <note>
            Moderaterna vill införa i arbetsrätten är försämringar.
          </note>
          <note>
            Jag kan inte Moderaternas förslag till förändringar i arbetsrätten
            utantill. För att vi ska få klart för oss vad det egentligen handlar
            om kanske Patrik Norinder skulle kunna vara vänlig att berätta
            för kammaren vilka förändringar som Moderaterna vill genomföra
            på arbetsrättens område för att så att säga plocka bort dessa
            hinder.
          </note>
          <note type="speaker">
            Anf. 36 PATRIK NORINDER (m) replik:
          </note>
          <note>
            Herr talman! Jag tror att Lars Lilja vet att det är en omöjlighet
            att sätta i gång och dissekera den här boken på 625 sidor och
            plocka ut kapitel för kapitel i den. Det vore bättre om Lars Lilja
            läste våra moderata kommitté- och partimotioner. Då kan han få
            en god bild av hur vi vill ha arbetsmarknadspolitiken. Och vi
            vill ha politik för tillväxt i Sverige. Jag tror att det är mer
            fruktsamt än att jag står här och på en minut försöker förklara
            moderat politik.
          </note>
          <note type="speaker">
            Anf. 37 LARS LILJA (s) replik:
          </note>
          <note>
            Herr talman! Vi vet att det handlar om att ge ytterligare möjligheter
            för tidsbegränsade anställningar.
          </note>
          <note>
            Vi vet att det handlar om att minska möjligheterna till återanställningar
            när man har blivit uppsagd. Det är en lång rad av förslag av den
            typen som Moderaterna har.
          </note>
          <note>
            När det gäller till exempel de tillfälliga anställningarna som
            vi var inne på har jag svårt att se varför man måste införa fler
            och större möjligheter till tillfälliga anställningar när det
            visar sig att den anställningsformen har ökat oerhört kraftigt
            under de senaste tio åren. Som jag sade tidigare är det en halv
            miljon människor som i dagsläget har en tillfällig anställning.
            Vi borde snarare göra tvärtom, nämligen att stärka löntagarnas
            möjligheter att få fastare anställningsformer.
          </note>
          <note type="speaker">
            Anf. 38 TALMANNEN:
          </note>
          <note>
            Jag vill till kammaren säga att Lars Lilja nämnde ett replikskifte
            med Ulf Holm. Jag hann inte riktigt med att göra kommentaren att
            det inte var riktigt att rikta sig mot Patrik Norinder i det replikskiftet.
            Därför har Patrik Norinder fått ordet sist på talarlistan, så
            får Ulf Holm och Patrik Norinder då reda ut den argumentering
            som kvarstår. När alla övriga talare är klara får den diskussionen
            gå vidare.
          </note>
          <note type="speaker">
            Anf. 39 TINA ACKETOFT (fp) replik:
          </note>
          <note>
            Herr talman! Lars Lilja sade i sitt anförande att han inte kunde
            tro att arbetsrätten påverkar småföretagarna. Han trodde att vi
            gravt överskattar den problematik som en småföretagare kan ha
            med att hantera arbetsrätten.
          </note>
          <note>
            Eftersom jag, som jag har sagt tidigare, är uppfödd i en småföretagarfamilj
            och har haft småföretagare ideligen runtomkring mig vet jag att
            det sällan eller aldrig är tal om några åttatimmars arbetsdagar
            för dem.
          </note>
          <note>
            Jag vet också att det har gjorts en beräkning där man har kommit
            fram till att en småföretagare lägger ned ungefär 2 ½ timmar i
            veckan för att kunna hantera regelverket. Det handlar alltså inte
            om det administrativa arbetet med fakturarutiner och så vidare,
            utan det handlar om att hantera regelverket.
          </note>
          <note>
            Tror inte Lars Lilja att en småföretagare skulle kunna lägga
            dessa 2 ½ timmar i veckan på något annat om vi hade fått en förenklad
            arbetsrätt?
          </note>
          <note type="speaker">
            Anf. 40 LARS LILJA (s) replik:
          </note>
          <note>
            Herr talman! Det är lätt att tala om förenklingar, men det är
            betydligt svårare att genomföra dem. Om man läser igenom det som
            sägs om den förenklade arbetsrätten utmynnar det nästan undantagslöst
            i försämringar för de anställda. Och jag och vårt parti är inte
            beredda att ställa upp på omfattande förändringar i arbetsrätten
            som leder till ett försämrat skydd för de anställda. Som Anders
            Wiklund sade tidigare har utvecklingen lett till att det snarare
            har gått åt motsatt håll, nämligen att de anställda har ännu svårare
            att påverka sin arbetssituation, att ha inflytande på företagen
            och att ha möjlighet att ha utvecklande jobb.
          </note>
          <note type="speaker">
            Anf. 41 TINA ACKETOFT (fp) replik:
          </note>
          <note>
            Herr talman! Lars Lilja sade tidigare att han ville att arbetsrätten
            skulle stå för rättvisa regler och att det skulle vara tydliga
            spelregler.
          </note>
          <note>
            Sedan förstår jag att Lars Lilja över huvud taget inte vill diskutera
            arbetsrätten och möjligheterna som kan finnas att förenkla den
            eftersom han i sitt anförande utgår från att vi - han bakar ihop
            alla borgerliga partier - har dunkla motiv.
          </note>
          <note>
            I mitt anförande ville jag ta upp just det att vi kanske inte
            har mer dunkla motiv än att vi faktiskt vill ha ett starkt Sverige
            med en tillväxt där vi får pengar till en offentlig sektor så
            att vi alla kan försörja oss.
          </note>
          <note>
            Vi vet att företagarna spenderade en vecka med att försöka läsa
            igenom regelverket. Och de hann inte igenom det. Jag vet också
            att småföretagare säger att de inte vågar anställa därför att
            de inte kan hantera detta, medan stora företag säger att de alltid
            hittar möjligheter att ta sig runt det.
          </note>
          <note>
            Tycker Lars Lilja verkligen att det är tydliga och rättvisa spelregler
            och som likställer småföretagares möjligheter med de stora företagens
            möjligheter?
          </note>
          <note type="speaker">
            Anf. 42 LARS LILJA (s) replik:
          </note>
          <note>
            Herr talman! Rättvisa regler är med mitt synsätt när samma regler
            gäller för alla. Samma regler ska alltså gälla för det stora företaget,
            för det medelstora företaget och för det lilla företaget. Det
            är för mig rättvisa.
          </note>
          <note>
            Sedan kan det alltid diskuteras huruvida regelverk är tjocka,
            svåröverskådliga och knepiga. Jag vet att den diskussionen finns.
          </note>
          <note>
            Om vi skulle tänka på oss själva lite grann finns det säkert
            en ganska omfattande trafiklagstiftning som få av oss kan så våldsamt
            mycket om. Men vi ger oss ändå ut i trafiken utan att vi kan precis
            allt som står i lagen. Även om boken är tjock tror jag att man
            i någon mening överdriver problematiken när man påstår att alla
            företagare ska kunna allt som står på varje sida.
          </note>
          <note type="speaker">
            Anf. 43 AGNETA GILLE (s):
          </note>
          <note>
            Herr talman! När det gäller arbetsmarknadsutskottets betänkande
            AU6 under punkt 6 kan jag inte riktigt sitta tyst i bänken utan
            måste ändå säga vad jag tycker och ta strid med er som vill behålla
            den försämring av arbetsrätten som de borgerliga partierna med
            stöd av Miljöpartiet genomförde under förra mandatperioden.
          </note>
          <note>
            Jag var ute på arbetsplatserna då. Jag reste runt och mötte dem
            som också hade blivit drabbade. Jag förstår att inte någon av
            er här som har fört debatten har varit ute och mött någon som
            har drabbats av beslutet om undantagsregel i arbetsrätten, och
            ni har kanske inte sett konsekvenserna av beslutet. Det är ett
            beslut som vi har möjlighet att förändra i dag när vi ska votera
            kl. 17.
          </note>
          <note>
            Ni folkpartister säger att ni vill värna om individens rättigheter,
            och ni talar alltid om jämställdhetspolitiken och kvinnans rätt
            i samhället.
          </note>
          <note>
            Men det är ju kvinnan som har blivit drabbad av det beslut som
            fattats.
          </note>
          <note>
            Kristdemokraterna talar i alla sammanhang om ett mjukare samhälle
            - om att värna barnens rätt, om att värna om barnen. Kan det vara
            genom att med ett sådant här beslut ge barnen otrygghet genom
            att de får en arbetslös förälder? Oftast gäller det kvinnan.
          </note>
          <note>
            Partiledaren i Centerpartiet säger sig värna om gravida kvinnors
            rätt vid uppsägningar. Javisst, men det här beslutet har ju drabbat
            de gravida kvinnorna.
          </note>
          <note>
            Nu är det alltså upp till bevis. I dag har vi chansen att visa
            något annat för alla dessa kvinnor - gravida, barnlediga, studielediga
            och ibland också långtidssjukskrivna och äldre som har drabbats
            väldigt hårt av den här politiken och som har blivit av med sitt
            arbete genom den undantagsregel som ni för två år sedan genomförde.
          </note>
          <note>
            I dag kan vi alltså ta ett beslut som är sådant att vi förbättrar
            jämställdheten och ser till att vi skyddar dem som har blivit
            drabbade.
          </note>
          <note>
            Ja, det finns fakta - olika fakta - och ord står mot ord här
            i talarstolen i dag. Jag har tittat på fakta, och jag har mött
            människor som visar på samma sak.
          </note>
          <note>
            Fackförbunden HTF och TCO har i dag en artikel i
          </note>
          <note>
            Aftonbladet, och det finns en omfattande undersökning som klart
            visar att de som är drabbade är kvinnorna - de gravida och de
            barnlediga - just på grund av den undantagsregel som ni införde.
            Mycket av det som Anders Wiklund tidigare sade stämmer. Dessutom
            har vi det som Lars Lilja har tagit upp här.
          </note>
          <note>
            Jag tror att en del av er ändå har förstått det som vi har sett
            och som vi säger. Kanske håller ni nu med mig. Frågan är bara
            vad resultatet blir sedan vid voteringen.
          </note>
          <note>
            Trots allt vill jag fråga: Vad säger ni när ni möter dessa drabbade
            människor när ni är ute - jag tänker då på de fackliga organisationerna
            där de finns som har blivit av med arbetet just genom nämnda undantagsregel?
            Kan ni se de kvinnorna i ögonen och säga att ni som införde denna
            undantagsregel gjorde rätt och att ni inte vill förändra den?
            När det gäller det förra beslutet var det kanske så att ni inte
            förstod vilka konsekvenserna skulle bli.
          </note>
          <note>
            I valrörelsen lyssnade jag till er i Miljöpartiet. Ni sade att
            ni inte skulle medverka till att gravida kvinnor fick lämna sina
            arbeten. Nu finns chansen att följa upp det i beslutet i dag.
            Det är ju just gravida kvinnor som har blivit drabbade.
          </note>
          <note>
            Moderaterna bryr jag mig inte ens om att kommentera. Jag vet
            ju vad de vill med arbetsrätten.
          </note>
          <note>
            Herr talman! Gravida och föräldralediga ska ha rätt till trygghet
            på arbetsplatsen. Vi har nu några timmar på oss att fundera och
            komma fram till ett klokt beslut, som - vilket jag föreslår -
            innebär att rätten för arbetsgivarna att undanta två personer
            tas bort från lagen om anställningsskydd.
          </note>
          <note>
            Jag yrkar alltså bifall till arbetsmarknadsutskottets förslag
            i betänkande AU6.
          </note>
          <note type="speaker">
            Anf. 44 ULF HOLM (mp) replik:
          </note>
          <note>
            Herr talman! Det var många ord. De flesta av dem har vi hört
            tidigare här i debatten. Jag reagerade dock på det som du, Agneta
            Gille, sade i slutet av ditt anförande. Du anklagade oss i Miljöpartiet
            för att inte ta skyddet av gravida kvinnor på allvar. Det är en
            direkt felaktighet, en lögn. Vi var drivande redan några månader
            efter det att de nya undantags- och turordningsreglerna infördes.
            Riksdagens majoritet beställde en sådan här lagändring från regeringen
            - där man ju tillhör ditt parti.
          </note>
          <note>
            Men ditt parti valde att lägga det hela i en utredning i stället
            för att snabbt, skyndsamt, se till att det blev en lagändring
            för att genast kunna täppa till eventuella kryphål. Det skulle
            Socialdemokraterna och regeringen ha gjort men ni valde medvetet
            att lägga det hela i en utredning, som nu är ute på remiss.
          </note>
          <note>
            Fortfarande, två år senare, har det inte blivit den lagändring
            som vi uppenbarligen är överens om. Skyll inte det på Miljöpartiet!
            Detta är i stället ditt ansvar som socialdemokrat och som tillhörande
            regeringspartiet.
          </note>
          <note type="speaker">
            Anf. 45 AGNETA GILLE (s) replik:
          </note>
          <note>
            Herr talman! Ulf Holm, det jag nu hänvisar till och det jag nu
            diskuterar är punkt 6 i det betänkande som vi i dag har att ta
            ställning till. Det är där som vi har en möjlighet att förändra
            så att de gravida och de barnlediga kvinnorna kan känna att de
            har chans att få behålla sitt arbete.
          </note>
          <note>
            På TV har vi kunnat se inslag i sammanhanget. På en bensinstation
            fick en gravid kvinna lämna sitt arbete just på grund av att hon
            var gravid. Det sker en diskriminering. Det är sådant som jag
            talar om - det är sådana fall som jag har mött och sett. Det är
            i den delen som jag ser att vi under punkt 6 i dag skulle kunna
            åstadkomma en förändring genom vårt beslut här i kammaren.
          </note>
          <note>
            (forts. 10 §)
          </note>
          <note>
            Ajournering
          </note>
          <note>
            Kammaren beslutade kl. 13.55 på förslag av talmannen att ajournera
            förhandlingarna till kl. 14.00 då statsministerns frågestund skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            9 § Statsministerns frågestund
          </note>
          <note type="speaker">
            Anf. 46 ANDRE VICE TALMANNEN:
          </note>
          <note>
            Kammarens sammanträde återupptas. Vi börjar nu med statsministerns
            frågestund. Jag vill hälsa statsministern och partiföreträdarna
            välkomna och naturligtvis också alla övriga. Vi börjar direkt
            med frågorna.
          </note>
          <note>
            Förlängning av sjuklöneperioden
          </note>
          <note type="speaker">
            Anf. 47 MAUD OLOFSSON (c):
          </note>
          <note>
            Fru talman! Vi har länge diskuterat i vårt land de höga sjuktalen.
            Det var en viktig fråga i valrörelsen.
          </note>
          <note>
            Vi har väntat länge på regeringens åtgärder för att bekämpa sjuktalen.
            Det är många som har haft förslag. Det är inte bara olika politiska
            partier utan också olika organisationer, forskarvärlden och andra
            som har hjälpt till i sammanhangen.
          </note>
          <note>
            Nu äntligen kommer förslaget. Det riktar sig mot småföretagen.
            De och den grupp som har de lägsta sjuktalen och den bästa arbetsmiljön
            är de som ska betala kalaset. Sjuktalen och de höga kostnader
            som vi har beror inte bara på dålig arbetsmiljö. Det beror på
            många saker. Jag tycker att det är mycket anmärkningsvärt att
            regeringen väljer att rikta in sina krafter mot dem som sköter
            sin arbetsmiljö bäst.
          </note>
          <note>
            Min fråga till statsministern är: Vad är det som gör att det
            är just småföretagarna som ska bära kostnaderna? Tänker statsministern
            genomföra det utökade sjuklöneansvaret trots att Lagrådet har
            protesterat mot högkostnadsskyddet och det förslag som ni har
            lagt fram?
          </note>
          <note>
            Anf. 48 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Om det var så som Maud Olofsson beskriver det skulle
            jag också vara lika upprörd som hon. Nu är det inte så. Det förslag
            vi lägger fram om ytterligare ett arbetsgivarinträde under en
            vecka kombineras med ett högkostnadsskydd. Det fanns inte förut.
            Det riktar sig framför allt till företag som har
          </note>
          <note>
            24 anställda eller färre.
          </note>
          <note>
            De små företagen får det bättre och en säkrare situation. Dessutom
            är vi alla med och delar på ansvaret för att pressa tillbaka sjukskrivningarna.
            Det gäller de sjukskrivna själva, företagen, vi är alla som kollektiv,
            samhället och inte minst de som arbetar i vård och omsorg.
          </note>
          <note>
            Det är förebyggande insatser, vårdande insatser och krav på utveckling
            av arbetsmiljöerna på arbetsplatserna. Nu ser vi också att sjuktalen
            börjar vika.
          </note>
          <note>
            Jag tror att Maud Olofsson ska studera förslaget lite närmare
            innan hon anmärker på och angriper regeringen på det sätt hon
            gjorde.
          </note>
          <note type="speaker">
            Anf. 49 MAUD OLOFSSON (c):
          </note>
          <note>
            Fru talman! Sanningen, statsministern, är att det utökade sjuklöneansvaret
            skulle kombineras med ett högkostnadsskydd. Detta högkostnadsskydd
            kommer inte att finnas framme den dag vi fattar beslutet. Det
            enda som småföretagarna får ett utökat sjuklöneansvar på en vecka.
          </note>
          <note>
            Det är inte småföretagen som är de stora bovarna.
          </note>
          <note>
            Det är de stora företagen och den offentliga sektorn som är det
            stora bekymret. Därför är det oerhört anmärkningsvärt att man
            riktar in sina åtgärder just på dem som är bäst på arbetsmiljö.
          </note>
          <note>
            Den andra konsekvensen som detta kommer att få är att många på
            vår arbetsmarknad kommer att få det svårare att få jobb. Vi hör
            redan att man på försäkringskassan i Piteå säger: Det är klart
            att det är fler arbetsgivare ringer hit och kollar. Har de varit
            sjuka den senaste tiden, och så vidare?
          </note>
          <note>
            Är det detta samhälle som statsministern vill ha?
          </note>
          <note>
            Är det de handikappade, sjuka och andra och de småföretag som
            är bäst som ska drabbas?
          </note>
          <note>
            Anf. 50 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tror inte att vi behöver ta till den typen av
            angrepp på varandra. Vad det handlar om är en insikt om att de
            små företagen är i en utsatt situation. Därför ska de ha ett skydd.
            Det har de inte haft förut. Det inför vi nu. Det borde också Maud
            Olofsson vara glad över.
          </note>
          <note>
            De tre veckornas arbetsgivarperiod var en gång i tiden fyra veckor
            utan högkostnadsskydd. Det var infört av en regering som stod
            frågeställaren nära.
          </note>
          <note>
            Mer än så säger jag inte. Men det var också vid det tillfället
            en situation då vi hade problem med kostnaderna för sjukskrivningarna.
          </note>
          <note>
            De måste vi vända nedåt. Det är många åtgärder som ska göras.
            Detta tror jag blir en bra och konstruktiv åtgärd. Men det räcker
            inte. Mer måste till, och vi är beredda att göra det.
          </note>
          <note>
            Yrkesutbildningen i gymnasieskolan
          </note>
          <note type="speaker">
            Anf. 51 LARS LEIJONBORG (fp):
          </note>
          <note>
            Fru talman! Jag vet inte hur många gånger jag från riksdagens
            talarstol har försökt att få Göran Persson att tänka om när det
            gäller yrkesutbildningen för svenska gymnasieungdomar och se de
            mycket stora brister den har efter Göran Perssons så kallade gymnasiereform
            i början av 90-talet. Utslagningen är enorm, och avhoppen är väldigt
            många. Men ingenting har hittills fått regeringen att tänka om.
            Tvärtom är den nu på väg att göra saker och ting ännu värre.
          </note>
          <note>
            I går kom en rapport - den rapport jag nu håller i min hand -
            från Institutet för arbetsmarknadspolitisk utvärdering, IFAU.
            Den bekräftar precis vad vi har sagt. Den bekräftar också att
            den dåliga yrkesutbildningen i gymnasiet leder till att ungdomsarbetslösheten
            ökar. Före gymnasiereformen var Sverige bäst av några jämförda
            länder, efter är vi sämst.
          </note>
          <note>
            Därför vill jag fråga statsministern: Är regeringen beredd att
            tänka om när det gäller yrkesutbildningen i gymnasieskolan?
          </note>
          <note>
            Anf. 52 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Den sak vi har diskuterat när det gäller yrkesutbildningen
            är om också den ska ha inslag av allmänna ämnen. Ska också en
            elektriker lära sig engelska? Ska ett vårdbiträde lära sig svenska
            och historia? Ska en kock lära sig religionskunskap?
          </note>
          <note>
            Svaret för vår del är ja. Det vuxenliv som väntar, oavsett om
            man väljer en treårig yrkesinriktad linje eller en treårig linje
            som leder mot teoretiska studier, är densamma. Det är ökade krav,
            ständig beredskap till vidareutbildning eller ny utbildning.
          </note>
          <note>
            Skulle vi nu gå i Folkpartiets fälla att sänka kunskapskraven
            för yrkesutbildningarna kommer vi att skapa en tudelning i skolssystemet
            som leder till olycka. Allt blev inte bra i 1991 års gymnasiereform.
          </note>
          <note>
            Det erkänner jag villigt. Men mycket blev väldigt bra, inte minst
            att de yrkesförberedande linjerna också fick dessa teoretiska
            inslag.
          </note>
          <note type="speaker">
            Anf. 53 LARS LEIJONBORG (fp):
          </note>
          <note>
            Fru talman! Vem går i en fälla? Vi röstar här i riksdagen om
            att gymnasiet ska se ut. Men eleverna röstar med fötterna. Hur
            mycket lär sig de 46 % av fordonseleverna som hoppar av? Hur mycket
            lär sig de 44 % av eleverna på livsmedelsprogrammet som hoppar
            av? Jag fick Göran Persson en liten bit. Allt blev inte bra. Men
            mycket blev väldigt dåligt. Det måste ni inse. Ni måste tänka
            om radikalt.
          </note>
          <note>
            Jag minns en debatt Göran Persson hade här i kammaren på 90-talet
            när han var finansminister och ville se en motdebattör se sitt
            eget ansvar. Statsministern borde titta sig i spegeln inför skolavslutningen
            och se sitt ansvar för utslagningen och ungdomsarbetslösheten
            och säga sig: Mitt ansvar är stort. Mea culpa, mea culpa, mea
            maxima culpa.
          </note>
          <note>
            Anf. 54 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Denna trosbekännelse, denna skuldbekännelse, har
            jag läst någon gång i kammaren riktad till en tidigare folkpartistisk
            finansminister. Då tror jag att den ägde sin riktighet.
          </note>
          <note>
            Nu missar Lars Leijonborg grovt. Den spegel han säger att jag
            ska hålla upp såg jag i förrgår. Jag besökte då den stora gymnasieskolan
            som ligger i Globen. Det är en treårig yrkesinriktad utbildning
            mot hotell och restaurang. De är djupt övertygade om det riktiga
            i att denna yrkesutbildning nu leder vidare för vissa elever in
            i högskolan.
          </note>
          <note>
            Det är ingen återvändsgränd. Det förbereder dem för återkommande
            utbildning som vuxna. Det öppnar för en internationalisering genom
            att lära också dessa elever språk. Så är det. Det är Folkpartiet
            drömmer om är en väg tillbaka då den som skruvade på en bil inte
            behövde ha några andra kunskaper än om muttrar och skruvar.
          </note>
          <note>
            Den tiden är förbi, Lars Leijonborg. Nu krävs av alla oss att
            vi förbereder oss för ett liv som präglas av ny kunskapsinhämtning
            och internationalisering.
          </note>
          <note>
            Därav språkkrav och andra krav också på yrkesutbildningar.
          </note>
          <note type="speaker">
            Anf. 55 LARS LEIJONBORG (fp):
          </note>
          <note>
            Fru talman! Vi är självfallet helt överens om att yrkesinriktade
            elever ska lära sig engelska till exempel. Men poängen är att
            de som Göran Persson träffade häromdagen i Globen gick kvar. De
            arbetslösa -
          </note>
          <note>
            de som rapporten handlar om - var ju inte i skolan.
          </note>
          <note>
            Vad tänker regeringen göra för att minska den enorma utslagningen
            ur gymnasieskolan? Det räcker inte att tänka gammalt - ni måste
            tänka nytt!
          </note>
          <note>
            Anf. 56 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! I den utbildningen var det få avbrott år 1, troligen
            därför att man har lärt sig att hantera en yrkesinriktad utbildning
            i kombination med teoretiska inslag.
          </note>
          <note>
            Det är det kravet vi ska ställa, Lars Leijonborg.
          </note>
          <note>
            Hur ska skolan utvecklas? Hur ska metoderna utvecklas? Hur möter
            man elever som kanske inte är så där alldeles motiverade, men
            som vi alla vet kommer att behöva kunskaperna?
          </note>
          <note>
            Det är den vägen vi ska gå, och inte ge upp och i folkpartistisk
            defensiv backa bakåt och släppa kunskapskraven. Framåt mot nya
            djärva mål!
          </note>
          <note>
            EMU-kampanjerna
          </note>
          <note type="speaker">
            Anf. 57 PETER ERIKSSON (mp):
          </note>
          <note>
            Fru talman! Jag har funderat på den senaste månadens dåliga opinionsmätningar
            för ja-sidan i frågan om EMU, som jag tyvärr tycker har lett till
            en känslomässig och osaklig skrämselpropaganda för att slå tillbaka
            nej-sidan. Det finns inte längre några argument som är värda att
            lyssna på från motståndarna, säger statsministern. Ni talar om
            isolering och utanförskap om vi får ha kronan kvar, och ger helt
            verklighetsfrämmande och orealistiska bilder av pengar i plånboken
            och manna från himlen med ett ja.
          </note>
          <note>
            Verkligheten är som Göran Persson väl känner till en helt annan.
            Där ser vi att de länder som har kvar sina egna valutor får en
            betydligt bättre situation.
          </note>
          <note>
            Kronan går bättre och vi har en lägre arbetslöshet och högre
            tillväxt. Vi har kvar friheten att bedriva en ekonomisk politik
            anpassad efter våra företag och vår ekonomi. I Tyskland däremot
            lider man av en djup ekonomisk kris och den tvångströja som EMU
            har lett till.
          </note>
          <note>
            Kampanjen från ja-sidan lyser av desperation. Hur är det - det
            var ju faktiskt inte så länge sedan som du själv funderade på
            att säga nej, Göran Persson? Lägg ned skrämselpropagandan och
            stå upp och ta fighten med ärliga medel!
          </note>
          <note>
            Anf. 58 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det var inte många argument för ett nej i den pläderingen,
            utan det var bara omdömen om oss - vi som tycker att Sverige ska
            öppna sig för världen i övrigt.
          </note>
          <note>
            Jag har inte sagt att det inte finns några argument emot. Jag
            har sagt att det finns inga vackra argument emot. Och vad menar
            jag med det? Jo, att det blir inskränkt och nationalistiskt. Vi
            ska tydligen tänka på oss själva. Något ansvar för Europa tycks
            vi ju inte ha, utan det är en nationell nostalgisk tripp som ska
            anträdas. Jag tror inte att det leder politik och samhällsutveckling
            framåt. Utanförskap är det som blir effekten av ett svenskt nej.
            Det finns ingen anledning att dölja det.
          </note>
          <note>
            Finland finns med. Estland, Lettland, Litauen och
          </note>
          <note>
            Polen är på väg dit. Tyskland är redan där. Jag är ganska säker
            på att Danmark hamnar där snart också.
          </note>
          <note>
            Visst måste vi prata om det här! Visst har vi kvar vår krona
            om vi säger nej, och visst har ryssarna kvar sin rubel. Men inte
            är det något utanförskap som jag längtar efter. Vi ska vara inne,
            vara med, påverka och ta ansvar.
          </note>
          <note type="speaker">
            Anf. 59 PETER ERIKSSON (mp):
          </note>
          <note>
            Fru talman! Det är just den här bilden som jag tycker att det
            är så makalöst att du orkar försöka mana fram. Det skulle alltså
            vara något slags nostalgitripp att ha kvar svenska kronor och
            en självständig valutapolitik. Det är fullständigt absurt.
          </note>
          <note>
            Jag tror inte att svenska folket känner igen sig ett dugg i bilden
            av att det är utanförskap att vi kan ha en ränta i Sverige som
            är anpassad efter hur den ekonomiska situationen är i Sverige.
            Jag tror att du gör fel när du försöker mana fram bilden av någonting
            udda, utanför det som i själva verket händer där nere på kontinenten.
            Det är en felaktig bild. Människor känner inte igen sig.
          </note>
          <note>
            Jag tror att det är mer hoppfullt att tala till människor om
            sakfrågan och att försöka prata om argumenten för och emot i stället
            för att försöka skrämma bort dem som är osäkra från valstugorna,
            som du gör just nu.
          </note>
          <note>
            Anf. 60 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det här är en fortsatt recension av mina inlägg,
            men ingen argumentering i sak. Berätta exempelvis varför det blir
            bättre för Sverige om vi ställer oss utanför! Berätta varför Finland
            har lägre ränta än Sverige! Berätta hur vi ska bygga upp ett effektivt
            skydd mot internationella kapitalrörelser om vi ska segla ensamma
            på ett stormigt valutahav! Berätta hur det går med jobben om svenska
            företag får valutarisker i sin export som växer jämfört med dagens!
            Berätta om allt som händer vid ett utanförskap!
          </note>
          <note>
            Ni vill ju välja den linjen.
          </note>
          <note>
            Vi vill gå in och vi vill ta ansvar. Vi vill påverka och vi vill
            dra fördel av det som kommer att hända.
          </note>
          <note>
            Jag är övertygad om att vi går i den riktningen.
          </note>
          <note>
            Du må ha argument, Peter Eriksson, men de är inte vackra. Du
            må ha argument som är av det slaget att du övertygar dig själv,
            men de leder inte framåt.
          </note>
          <note>
            Det är det som jag har sagt, och det står jag för.
          </note>
          <note type="speaker">
            Anf. 61 PETER ERIKSSON (mp):
          </note>
          <note>
            Fru talman! Jag berättar varje dag varför det är viktigt att
            vi i en värld som ständigt förändras har möjlighet att parera
            och åstadkomma en politik som är anpassad efter svenska företag.
            Jag berättar hur viktigt det är att vi lyckas ha kvar jobben i
            Sverige även om vi hamnar i en ekonomisk kris. Jag berättar varför
            det är viktigt att företag i Sverige har en ränta som är anpassad
            till deras situation, till det ekonomiska läge och till den konjunktur
            som vi har. Det förstår människor.
          </note>
          <note>
            De förstår inte vad det är för fel på kronan och varför vi ska
            förbjuda den. Den har fungerat bra under många år.
          </note>
          <note>
            Följderna av ett nej till EMU
          </note>
          <note>
            Anf. 62 GUNILLA CARLSSON i Tyresö (m):
          </note>
          <note>
            Fru talman! Vi är många som arbetar för ett ja i folkomröstningen
            om euron den 14 september. Men i den politiska framtidsbilden
            måste vi också ha med risken för ett nej. Ett nej skulle enligt
            min uppfattning leda till att Sverige fick mindre inflytande inom
            EU
          </note>
          <note>
            och att svenska företag skulle få försämrad konkurrenskraft.
            Det skulle i sin tur drabba både jobben och konsumenterna här
            i Sverige.
          </note>
          <note>
            Därför var det intressant att följa den förra ordväxlingen. Detta
            kan riskera att bli en realitet. Jag vill därför fråga statsministern
            vilka följder för svenskt vidkommande han och regeringen ser vid
            ett eventuellt nej till euron och vilka åtgärder regeringen i
            så fall ämnar vidta för att mildra de negativa följdverkningarna
            efter den 14 september.
          </note>
          <note>
            Anf. 63 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det där är en stor och viktig fråga.
          </note>
          <note>
            I dag är kapitalmarknaderna ingenting annat än att handla med
            pengar. Det går blixtsnabbt och det är jättestora belopp. Det
            är psykologi. Det jag är mest orolig för är att den psykologin
            vid ett svenskt nej ska resultera i en spekulation mot den svenska
            kronan.
          </note>
          <note>
            Jag är oerhört orolig för en framtid då vi kanske får problem
            av andra slag i Sverige och spekulationer av det slaget mot den
            svenska kronan. Jag har upplevt det en gång förut nämligen, och
            jag kan se hur det skadar och egentligen omöjliggör allt arbete
            i den här kammaren.
          </note>
          <note>
            För att skydda oss mot det behöver vi ha större marginaler. Vi
            behöver ha mer av buffertar i ekonomin för att ta upp den risken.
            Vi får diskutera hur pass stora de ska vara, men jag är övertygad
            om att vi behöver mer av buffertar i ett läge då vi ställer oss
            utanför än om vi går in. Det är en effekt. Det finns också en
            lång rad andra, exempelvis priser och räntor som också kommer
            att gå åt fel håll.
          </note>
          <note>
            Anf. 64 GUNILLA CARLSSON i Tyresö (m):
          </note>
          <note>
            Fru talman! Vad jag förstod av statsministerns tidigare inlägg
            finns det en stark oro för jobben. Det är väl just det som är
            så spännande att höra i den diskussion som förs. Det finns ju
            beräkningar som visar hur handeln ökar och därmed tillväxten,
            men också möjligheterna att få fram jobb i Sverige.
          </note>
          <note>
            Det finns de på nej-sidan som hävdar det motsatta, men jag vill
            påminna om hur undersökningar inom näringslivet visar en öronbedövande
            majoritet bland både små och stora företag för behovet av att
            införa euron som en av de absolut viktigaste åtgärderna för att
            återta svensk konkurrenskraft.
          </note>
          <note>
            Men det gäller inte bara på det ekonomiskpolitiska området, utan
            också i verkligheten och vardagen för de små företagen och för
            jobben. Vad kommer att behöva göras om vi skulle riskera ett nej?
          </note>
          <note>
            Anf. 65 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tror att vi exempelvis måste säkra svenska småföretag
            bättre när de exporterar. Jag tror att många avstår från exportorder
            i dag därför att det finns en valutarisk. Det kan vara en åtgärd.
          </note>
          <note>
            Gunilla Carlsson påminner om en annan sak. När vi genomförde
            den stora budgetsaneringen levde vi upp till det vi kallade för
            Maastrichtkriterierna vid den tidpunkten. Det är förberedelserna
            för EMU. Det sades att det vi då gjorde skulle resultera i massarbetslöshet.
            Vi pressande ned inflationen, sänkte räntan och tog bort underskotten.
            Det har blivit precis tvärtom. Vi har haft en utmärkt utveckling
            i Sverige sedan vi började föra den politik som krävs för att
            få vara medlemmar i EMU. Det har varit bra år för Sverige, för
            svenska löntagare och svenska småföretag.
          </note>
          <note>
            Jag hoppas verkligen inte att vi hamnar i ett läge där vi ställer
            oss utanför och därmed riskerar mycket av det vi har vunnit.
          </note>
          <note>
            Småföretagen är utsatta. Konsumenterna är utsatta. Och framför
            allt kommer kronan att bli utsatt, också för spekulation är jag
            rädd för.
          </note>
          <note>
            Förlängning av sjuklöneperioden
          </note>
          <note type="speaker">
            Anf. 66 STEFAN ATTEFALL (kd):
          </note>
          <note>
            Fru talman! Statsministern! Jag skulle vilja fortsätta diskussionen
            om arbetsgivarnas förlängda sjuklöneperiod. Socialdemokraterna
            har föreslagit att skyldigheten att betala sjuklön till arbetstagarna
            nu ska bli tre veckor. Det här ökar kostnaderna för företagen
            med 1 miljard kronor.
          </note>
          <note>
            Det här systemet har prövats. 1997 infördes en förlängning till
            fyra veckor. Redan året därpå backade regeringen och sade att
            det inte fungerade och att man skulle återgå till två veckor.
            Då skrev Göran Persson i budgetpropositionen för 1998: Enligt
            vad som anförts av Landsorganisationen i Sverige och Svenska Arbetsgivareföreningen
            förväntas en förkortad sjuklöneperiod underlätta nyanställningar
            i framför allt små företag.
          </note>
          <note>
            Nu är frågorna till Göran Persson: Hur många jobb kommer att
            förloras? Hur mycket kommer vi att försvåra nyanställningarna
            med en förlängning av sjuklöneperioden? Allt enligt egen utsago
            från 1998.
          </note>
          <note>
            Anf. 67 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Som jag sade förut var 1997-1998 års debatt präglad
            av att det inte fanns något högkostnadsskydd. Vi genomförde den
            förändring tillsammans med Centerpartiet, och tog sedan tillbaka
            den.
          </note>
          <note>
            Hade vi haft ett högkostnadsskydd tror jag inte att den här diskussionen
            över huvud taget hade dykt upp.
          </note>
          <note>
            Det jag nu är rädd för - och den rädslan bör kammaren dela -
            är att de här kostnaderna ska fortsätta att växa. Vi gör insatser
            i förebyggande syfte, vi gör insatser i vården och vi gör insatser
            på arbetsplatserna. På så sätt kanske vi får resurser över att
            använda också för annat som är viktigt för små företag när de
            ska växa och utvecklas. Det handlar om utbildningssystem, transporter
            och allt sådant som vi tycker är viktigt för att Sverige ska fungera
            bra. Det är samma pengar vi diskuterar.
          </note>
          <note>
            Det är lätt att kräva mer utgifter och gå emot impopulära åtgärder.
            Men ibland krävs sådana åtgärder om man ska ta ansvar för ett
            land. I det här fallet har vi också sett till att skydda de minsta
            företagen.
          </note>
          <note type="speaker">
            Anf. 68 STEFAN ATTEFALL (kd):
          </note>
          <note>
            Fru talman! Problemet är att kostnaderna för sjukskrivningarna
            har ökat lavinartat sedan 1997. Först nu kommer panikartade åtgärder
            som har prövats förut och förkastats av regeringen med två argument,
            nämligen att de försvårar nyanställningar och krånglar till avtalsmarknaden.
            Både fack och arbetsgivare säger att detta är dåliga förslag.
            EU ska pröva om det här högkostnadsskyddet verkligen är förenligt
            med EU-
          </note>
          <note>
            regler. Vi vet inte hur det kommer att gå med detta.
          </note>
          <note>
            Lagrådet säger: Stopp! Genomför inte detta nu åtminstone! Vänta
            på avtalen! Vänta på EU!
          </note>
          <note>
            Men regeringen, i panik på grund av bristande åtgärder tidigare,
            kör över Lagrådet, företagen, de fackliga organisationerna och
            faktiskt också det svenska folket, tycker jag.
          </note>
          <note>
            Anf. 69 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det sista tror jag att vi ska vara försiktiga med
            att uttala oss om. Jag tror att svenska folket är fullt på det
            klara med att om vi har kostnader som växer från 50 till 100 miljarder
            på några år måste man göra saker för att vända utvecklingen. Jag
            tror inte att man upplever sig som överkörd.
          </note>
          <note>
            Hade vi haft högkostnadsskyddet 1998 hade vi aldrig gjort den
            här förändringen. Vad är det som gör att småföretag tvekar att
            anställa? Det är naturligtvis detta att man är rädd för att dra
            på sig en kostnad som blir absurt hög för just det företaget därför
            att man har otur med en olycka på arbetsplatsen eller någonting
            sådant. Högkostnadsskyddet täcker detta.
          </note>
          <note>
            Det här är en åtgärd som är impopulär. Men det är också en åtgärd
            som är nödvändig att göra om man ska bryta kostnadsutvecklingen.
            Jag uppmanar dem som säger nej till detta att redovisa andra åtgärder
            som är konstruktiva och löser samma problem. Vi väntar.
          </note>
          <note>
            Kommunals lönekrav
          </note>
          <note type="speaker">
            Anf. 70 LARS BÄCKSTRÖM (v):
          </note>
          <note>
            Fru talman! Jag vill också knyta an till den förra frågan. Statsministern
            säger att vi förbereder ännu bättre åtgärder tillsammans. Då kan
            vi kanske ta bort detta. De värderade vännerna på borgarsidan
            kan kanske vara med om dem.
          </note>
          <note>
            Vi politiker ska inte ta aktiv del i avtalsrörelsen.
          </note>
          <note>
            Det är sant. Men vi har friheten att ha åsikter, och det har
            vi ju. Statsministern hade åsikter den 23 oktober.
          </note>
          <note>
            Han sade: Jag inte bara delar Kommunals uppfattning, jag har
            drivit den och efterlyst ett brett stöd för
          </note>
          <note>
            Kommunals ambition. Det måste plockas in i ett långsiktigt åtagande
            från hela arbetsmarknaden.
          </note>
          <note>
            Sedan påstår vissa TT-meddelanden den 23 förra månaden att statsministerns
            stöd falnar. Statsministern kan väl tala om hur det står till
            med glöden i den här frågan.
          </note>
          <note>
            Det finns ett stort avstånd, men vi måste också se hur ekonomin
            ser ut. Det tycks vara ungefär 1 ½
          </note>
          <note>
            miljard. Vi gav lite extra för nästa år, ungefär 4 miljarder.
            Min förra fråga var om vi inte borde permanenta det stödet om
            vi har råd. Det kan vi säga gemensamt.
          </note>
          <note>
            Anf. 71 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Lars Bäckström vet lika bra som jag hur budgetläget
            ser. Om det dyker upp ett utrymme på 4 miljarder kronor är det
            klart att vi kommer att hitta sätt att använda de pengarna. Ett
            bra sätt är naturligtvis att använda dem till den kommunala sektorn.
            Men det kan också finnas andra ändamål. Låt oss vänta med att
            låsa den saken till dess vi sitter i förhandlingar. Lars Bäckström
            ska väl ha något utrymme kvar när han möter Bosse Ringholm i dessa
            nattliga manglingar.
          </note>
          <note>
            Jag upplever att det finns ett brett folkligt stöd för att de
            vårdanställda borde ha bättre betalt. Samtidigt finns det en insikt
            om att detta ska lösas i en avtalsrörelse, och det ska lösas på
            ett sådant sätt att dessa vårdanställdas resultat sedan inte blir
            golv för en ny avtalsrörelse där alla andra tar avspark. Då har
            vi bara skaffat oss ekonomiska bekymmer. Nog kan man sympatisera
            med kraven, men hur det ska lösas måste de hantera som sitter
            vid förhandlingsbordet. De har vårt fulla förtroende att utföra
            detta.
          </note>
          <note type="speaker">
            Anf. 72 LARS BÄCKSTRÖM (v):
          </note>
          <note>
            Fru talman! Visst kan det vara välbehövligt att träffa Ringholm
            på nätterna, men bättre är att möta
          </note>
          <note>
            Persson på dagen. Visst är det så.
          </note>
          <note>
            I punkt ett om arbetslivet skrev vi att för att klara att ge
            de vårdanställda och kvinnorna bättre löner kommer kommuner och
            landsting att ges ökade resurser de kommande åren. Det skrev vi
            tillsammans. Vi vet att vi kommer att ha mer resurser under 2005-
          </note>
          <note>
            2006 eftersom vi driver en bra politik för jobb och sysselsättning.
            Vi kan inte fästa oss för en exakt nivå, men nog kommer vi att
            klara 4 miljarder. När vi sade
          </note>
          <note>
            10 i valrörelsen sade Persson att det var för lite. Nog ska vi
            klara 4 miljarder. Det får inte bli som i sagan om skräddaren
            att det blir ingenting. Vi ska klara 4.
          </note>
          <note>
            Om vi kan göra upp om det slipper jag och Ringholm sitta på nätterna.
            Då kan vi säga: I herredagsmän, reser icke så fort! Vad göras
            skall är allaredan gjort!
          </note>
          <note>
            Vi gör det nu, men vi ska självfallet inte finansiera det genom
            upplåning i den offentliga sektorn. Det är vi överens om. Men
            vi vet att vi klarar detta, Göran
          </note>
          <note>
            Persson. Det underlättar matchen. Vi kommer att få stöd från
            läktarn när Ylva spelar bollen på planen utan att stöta sig med
            Reepalu. Det går att säga detta,
          </note>
          <note>
            Göran Persson.
          </note>
          <note>
            Anf. 73 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det finns ingenting värre än läktarexperter som vet
            precis hur man ska spela på planen. Nu pågår det en förhandling
            vid förhandlingsbordet, Lars
          </note>
          <note>
            Bäckström. Låt den vara vid förhandlingsbordet! Ta inte in den
            i riksdagens talarstol!
          </note>
          <note>
            Känn efter vad Bäckström påstår! Han säger att det finns 4 miljarder.
            Vi tyckte att det behövdes 10.
          </note>
          <note>
            Vi vet att det finns 4. Det är möjligt att han har någon kunskap
            som vi andra inte har. Vad vet vi om vilka pengar som finns? Det
            vet vi när vi kommer fram dit i förhandlingarna. Om Bäckström
            nu kan hantera verkligheten så lättsinnigt så varför inte klippa
            till med 6 miljarder på en gång, eller 10? Då är det ju löst.
            Det är bara att lattja till det i talarstolen.
          </note>
          <note>
            Här i riksdagens talarstol förhandlar vi inte, Lars
          </note>
          <note>
            Bäckström. Det görs av arbetsmarknadens parter. Om vi börjar
            lägga oss i den förhandlingen med den typ av inlägg som just gjordes
            är vi snart på ett sluttande plan. Det kommer att drabba de offentliganställda
            hårdare än någonting annat.
          </note>
          <note>
            Sysselsättningen i Glasriket
          </note>
          <note>
            Anf. 74 CARINA ADOLFSSON ELGE-
          </note>
          <note>
            STAM (s):
          </note>
          <note>
            Fru talman! Min fråga handlar om Glasriket som är med och sätter
            Småland på världskartan. Vårt svenska glas finns runt om i världen.
            Inte minst riksdag och regering använder det vid representation.
          </note>
          <note>
            Svenskt glas är därför en angelägenhet för hela nationen.
          </note>
          <note>
            Att vara mästare i glasindustrin är ett yrke med lång tradition.
            Samarbetet mellan mästaren och konstnären är speciellt. Det tar
            lång tid att lära sig.
          </note>
          <note>
            Det handlar om kompetens och kunskap som vi har byggt upp under
            mer än 250 år.
          </note>
          <note>
            Glasindustrin är ganska känslig för konjunkturnedgångar. Just
            nu ser vi en sådan.
          </note>
          <note>
            Under de senaste åren har 200 personer varslats.
          </note>
          <note>
            Det har handlat om Orrefors Kosta Boda, Älghults glasbruk, som
            är nedlagt, Rosdala glasbruk, och nu senast Lindshammars glasbruk.
          </note>
          <note>
            Majoriteten av glasbruken ligger i små tätorter i glesbygden.
            De flesta har omkring tusen invånare, och glasbruken står ofta
            för huvudsysselsättningen på orten.
          </note>
          <note>
            Min fråga till statsministern är: Vad kan staten och statsministern
            göra för Glasriket och sysselsättningen?
          </note>
          <note>
            Anf. 75 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Vi ska nog fortsätta efter de riktlinjer som vi har
            dragit upp och som handlar om stöd till design, stöd till bra
            utbildning, marknadsföringsinsatser, internationella mässor och
            utställningar.
          </note>
          <note>
            Det är svårt att i en lågkonjunktur gå in och exempelvis lyfta
            av kostnader i produktionen. Det klarar vi inte av att göra. Jag
            tror inte att regelverket medger någonting sådan.
          </note>
          <note>
            Jag är själv personligt engagerad i glasindustrin.
          </note>
          <note>
            Jag uppfattar den vara konst, konsthantverk och konstindustri
            när den har som bäst kvalitet och tradition.
          </note>
          <note>
            Det vore ett elände om vi gjorde oss urarva på detta område.
            Vi följer det naturligtvis nära. Jag har inga löften att lämna
            i dag utöver det som vi redan gör. Jag delar helt Carina Adolfsson
            Elgestams beskrivning av verksamhetens betydelse inte bara för
          </note>
          <note>
            Småland utan också för Sverige.
          </note>
          <note>
            Tillsynen över friskolor
          </note>
          <note type="speaker">
            Anf. 76 HILLEVI ENGSTRÖM (m):
          </note>
          <note>
            Fru talman! Det finns ungefär 5 000 friskolor i
          </note>
          <note>
            Sverige med ungefär 50 000 elever. Möjligheten att välja skola
            har betytt väldigt mycket för dem som har gjort det. Det har också
            betytt väldigt mycket för oss som har valt den kommunala skolan.
            Det har inneburit att alla skolor har tvingats förbättra sig och
            öka kvaliteten för att vara attraktiva.
          </note>
          <note>
            En viktig förutsättning för friskolor och andra skolor är att
            det finns tillsyn. Skolverket har ju i uppdrag av regeringen att
            utöva tillsyn så att inga barn kränks eller blir hotade eller
            inte får den undervisning som de har rätt till, till exempel i
            sex och samlevnad, idrott och hälsa.
          </note>
          <note>
            Jag frågar statsministern vad han tänker göra för att se till
            att Skolverket sköter det som åligger dem på ett mycket bättre
            sätt än vad som sker i dag, så att man slipper se reportage i
            TV om hur barn far illa. De flesta friskolor som sköter sig mår
            inte heller särskilt bra av att veta om detta.
          </note>
          <note>
            Anf. 77 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det är två saker som har diskuterats den sista tiden
            med anledning av våra friskolor.
          </note>
          <note>
            Dels det som frågeställaren tar upp dels dagens larmrapport i
            Dagens Nyheter om de extremt höga kostnader som de tycks förorsaka,
            åtminstone i
          </note>
          <note>
            Stockholm.
          </note>
          <note>
            Det senare ska vi värdera och granska. Vi har inget intresse
            av att dra på oss jättelika merutgifter. Det var aldrig avsikten
            med reformen.
          </note>
          <note>
            Det första är lätt att åtgärda. Det har varit förslag framme
            i riksdagen som har avvisats av en riksdagsmajoritet bestående
            av de borgerliga partierna och
          </note>
          <note>
            Miljöpartiet. Det var förslag som syftade till att ta in också
            friskolorna i den lokala kommunala granskningen kvalitetsmässigt.
            Jag beklagar att så skedde.
          </note>
          <note>
            Vi kanske kan få ett nytt försök i den riktningen.
          </note>
          <note>
            Vi kan inte och kommer heller aldrig att kunna bygga upp en statlig
            inspektionsverksamhet som når ut till varje skola och som kan
            följa upp den typ av felaktigheter som vi såg för några veckor
            sedan. Det måste ske i en lokal utvärdering och granskning.
          </note>
          <note>
            Hjälp oss med den saken så tror jag att vi kommer en bit framåt
            på vägen.
          </note>
          <note>
            Biltullar - avgift eller skatt
          </note>
          <note type="speaker">
            Anf. 78 GUNNAR ANDRÉN (fp):
          </note>
          <note>
            Fru talman! Jag har en skattefråga, tror jag.
          </note>
          <note>
            Den 2 juni kommer Stockholms stadsfullmäktige att fatta beslut
            om att införa biltullar eller trängselavgifter. Den 3 juni, dagen
            därpå alltså, kommer den statliga Stockholmsberedningens yttrande
            över om biltullar är en skatt eller ej.
          </note>
          <note>
            Nu är min fråga: Är det rimligt att träffa beslut om att införa
            en avgift eller skatt innan det är klarlagt av
          </note>
          <note>
            Sveriges riksdag om det rör sig om en skatt eller en kommunal
            avgift?
          </note>
          <note>
            Anf. 79 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tycker att det är rimligt. Om det bara är någon
            dags tidsutdräkt kan man kanske leva med den lilla ofullkomligheten.
          </note>
          <note>
            Det här har ju diskuterats ohyggligt länge. Är det en avgift
            eller är det en skatt? Om det är en skatt krävs ett statligt medverkande
            och en insats från denna församling. Om det är en avgift har det
            en annan karaktär. Vad jag förstår är det komplicerat, rent formellt.
            Men reellt handlar det om att ta ut en avgift
          </note>
          <note>
            - 10 eller 20 kronor - för att se till att Stockholm inte korkar
            igen, miljön fördärvas och transporterna omöjliggörs.
          </note>
          <note>
            Det handlar om att alla vi som vistas i Stockholm ska få ett
            bättre liv. Det borde vi kunna hjälpas åt med. De tekniska sakerna
            får vi lösa litet senare.
          </note>
          <note>
            Bidragen till EMU-kampanjerna
          </note>
          <note type="speaker">
            Anf. 80 BJÖRN VON DER ESCH (kd):
          </note>
          <note>
            Fru talman! Inför folkomröstningen om EU-
          </note>
          <note>
            medlemskap tilldelades ja- och nej-sidorna vardera
          </note>
          <note>
            25 miljoner i kampanjbidrag. Vad som inte redovisades var bidrag
            på över 800 miljoner till ja-sidan från det svenska näringslivet.
          </note>
          <note>
            Med anledning av den kritik som det föranledde sade statsministern
            här i kammaren: Jag tycker att den folkomröstning som vi ska ha
            om EMU så småningom mycket väl kan vara en startpunkt för ett
            nytt sätt att redovisa kampanjpengar. Det har jag ingenting emot.
          </note>
          <note>
            Detta sade statsministern i februari 2000.
          </note>
          <note>
            Ingenting har skett. Folkomröstningen den
          </note>
          <note>
            14 september blir en upprepning av den parodi på demokratisk
            rättvisa som vi såg i EU-valet. Det handlar återigen om hundratals
            miljoner i oredovisade satsningar på ja-sidan. Det är ovärdigt
            en demokrati.
          </note>
          <note>
            Statliga företag som är medlemmar i svenskt näringsliv finansierar
            indirekt ja-sidan med svenska folkets pengar. Nej-sympatisörerna
            står maktlösa.
          </note>
          <note>
            Varför ska det behöva vara på det viset?
          </note>
          <note>
            Anf. 81 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! När jag fällde det yttrandet var det inte bara med
            avseende på det som Björn von der
          </note>
          <note>
            Esch nu beskriver. Det var också med erfarenhet inte minst från
            Irland och andra ställen där ju de som röstat emot förändringarna
            haft ett kraftfullt internationellt stöd från kretsar som har
            varit svåra att spåra.
          </note>
          <note>
            Det var också i den andan som inlägget gjordes. Jag har ingenting
            emot att vi redovisar.
          </note>
          <note>
            Samtidigt är det naturligtvis svårt att hindra företag och organisationer
            som har resurser att ge uttryck för det de känner, tycker och
            tänker. Det är svårt att lägga band på det. Det vill jag inte
            heller göra.
          </note>
          <note>
            Om vi kan hitta ett sätt att redovisa vad det är för resurser,
            så inte mig emot.
          </note>
          <note>
            Vi kan ju se ett steg längre fram. Vi kan se på kommande riksdagsval.
            Där ser vi att man börjar tala om att vissa partier återigen ska
            öppna för att ta emot bidrag från näringslivet. Där har vi all
            anledning att se upp och i så fall redovisa öppet.
          </note>
          <note>
            Kärnsäkerhetsutredning
          </note>
          <note type="speaker">
            Anf. 82 INGEGERD SAARINEN (mp):
          </note>
          <note>
            Fru talman! Vi vet att kärnkraftverket Barsebäck var livsfarligt
            från starten och fram till 1992 eftersom en incident det året
            visade att inga nödkylsystem skulle ha fungerat vid en olycka.
            Vi vet att reaktorerna inte var i närheten av kraftbolagens egna
            säkerhetsmål 1998. Sedan dess vet vi ingenting.
          </note>
          <note>
            1995 presenterade Barsebäck en säkerhetsstudie, men Kärnkraftsinspektionen
            underkände studien.
          </note>
          <note>
            Barsebäck fick bakläxa fram till 1998. Denna gång var studien
            bra, men inte reaktorn. Den hade alldeles för stor sannolikhet
            för härdsmälta.
          </note>
          <note>
            Efter ytterligare en räcka uppskov fick Barsebäck 2 fram till
            1 april 2003 på sig att leverera en ny studie. Det har man ännu
            inte gjort. Sist vi fick en riktig kärnsäkerhetsutredning var
            1979. Är det inte dags att vi får en sådan igen genom att ge Suzanne
          </note>
          <note>
            Frigrens mycket begränsade utredning tilläggsdirektiv? Är det
            verkligen ansvarsfullt att fortsatt driva
          </note>
          <note>
            Barsebäck under dessa förhållanden?
          </note>
          <note>
            Anf. 83 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tycker att Ingegerd Saarinen tar upp en väldigt
            viktig fråga, som påminner om bakgrunden till att vi håller på
            att avveckla svensk kärnkraftsproduktion. Det ska göras på ett
            ordnat sätt och så att det inte stör välfärd och produktion. Det
            är en svår uppgift, men vi gör det inte bara därför att vi tycker
            att det är kul i största allmänhet att avveckla elproduktion -
            det vore ju befängt - utan därför att det är risker förknippade
            med denna produktion. De har resulterat i utredningar och översyner
            av det slag som Ingegerd Saarinen har läst.
          </note>
          <note>
            Jag vill inte ta ställning till de påståenden som hon för fram.
            Jag kan inte göra det. Jag kan bara säga att regeringens ambition
            tillsammans med Centerpartiet,
          </note>
          <note>
            Vänsterpartiet och förhoppningsvis också Miljöpartiet är att
            vi ska kunna stänga också den andra reaktorn vid Barsebäck. Om
            vi ska ge ett tilläggsdirektiv till den utredning som pågår vill
            jag reflektera över.
          </note>
          <note>
            EMU-medlemskapets påverkan på ränteläget
          </note>
          <note type="speaker">
            Anf. 84 OWE HELLBERG (v):
          </note>
          <note>
            Fru talman! I statsministerns förstamajtal i Björkvik i Katrineholm
            sade statsministern att om vi går med i EMU, kommer landets villaägare
            att få lägre boendekostnader eftersom räntorna sjunker.
          </note>
          <note>
            Det hade varit bra om detta påstående var sant, men tillåt mig
            tvivla. I dagarna har tio mycket kända ekonomer gett ut en bok
            om fördelar och nackdelar med ett EMU-medlemskap. I den nämner
            man inte ens ränteläget och spekulerar inte i räntans upp- och
            nedgång. Då funderar jag naturligtvis över om statsministern besitter
            andra ekonomiska kunskaper än de här tio ekonomerna, eller är
            det så att statsministern, som han alldeles nyligen sade, kör
            med en del inte särskilt vackra argument i debatten om EMU-
          </note>
          <note>
            medlemskap eller inte?
          </note>
          <note>
            Anf. 85 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag beundrar Owe Hellbergs mod att ta upp just räntefrågan
            kopplat till EMU-
          </note>
          <note>
            diskussionen. Om det finns någonting som jag tror att vi kan
            vara överens om är det ju att EMU-området har väsentligt lägre
            räntor än Sverige.
          </note>
          <note>
            Jag gjorde i Katrineholm följande mycket enkla reflektion: Varför
            ska en metallarbetare som bor i
          </note>
          <note>
            Katrineholm betala en tusenlapp mer i hyra varje månad för sin
            villa än en metallarbetare som bor i
          </note>
          <note>
            Katrineholms vänort Salo i Finland? Sverige och
          </note>
          <note>
            Finland är två länder som är i stort sett likvärdiga ekonomiskt
            och socialt, och de har löner och konkurrenskraft som påminner
            om varandras. Varför ska vi betala för detta frivilliga utanförskap,
            och varför ska det drabba hyror och priser, det som vanligt folk
            har mest intresse av att man ser till att pressa tillbaka?
          </note>
          <note>
            Jag tror att vi är tämligen överens om detta. Det räcker att
            titta på hur statistiken ser ut.
          </note>
          <note>
            Vänta-och-se i EMU-frågan
          </note>
          <note type="speaker">
            Anf. 86 HILLEVI LARSSON (s):
          </note>
          <note>
            Fru talman! Till min stora glädje har vi i dag talat väldigt
            mycket om utanförskapets konsekvenser. Det är väldigt bra med
            tanke på att det är att ställa sig utanför som innebär den stora
            förändringen. Om vi går in i euroområdet fortsätter vi efter den
            linje som vi i dag följer, det vill säga internationellt samarbete.
          </note>
          <note>
            Vi har ju alltid sagt ja till samarbete och nej till isolering.
            Det är jätteviktigt för ett litet och utlandsberoende land som
            Sverige.
          </note>
          <note>
            En annan intressant fråga är det så kallade alternativet "vänta-och-se".
            Det innebär att man ska se om det går bra men om det går dåligt
            kanske genomföra en ny folkomröstning och göra ett nytt försök.
            Jag är väldigt rädd för att det alternativet över huvud taget
            diskuteras, och därför vill jag höra vad statsministern säger
            om det här med att "vänta och se".
          </note>
          <note>
            Anf. 87 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag har nog själv sagt så för några år sedan. Vi
            har väntat rätt länge nu, och vi har fått se att
          </note>
          <note>
            EMU fungerar. Att i ett läge där vi ser att EMU fungerar både
            i högkonjunktur och i lågkonjunktur säga ytterligare en gång "nej,
            vi väntar ett tag till" är att säga okej till att de andra inte
            väntar på oss. De går ju vidare.
          </note>
          <note>
            I stort sett samtliga länder som finns i vårt grannskap kommer
            att vara med, och de kommer nu att skapa det regelverk som vi
            i praktiken kommer att få leva efter i framtiden. Att nu säga
            "vänta-och-se" är att avstå från att påverka de villkor som kommer
            att gälla för våra barn och barnbarn. Det är naturligt för en
            demokratisk församling som riksdagen att vilja vara med i ett
            sådant sammanhang, där man kan påverka sin framtid.
          </note>
          <note>
            Att "vänta-och-se" är alltså inte någonting annat än att säga
            nej, och att säga nej är att ställa sig utanför.
          </note>
          <note type="speaker">
            Anf. 88 ANDRE VICE TALMANNEN:
          </note>
          <note>
            Därmed är statsministerns frågestund avslutad.
          </note>
          <note>
            Jag tackar statsministern och övriga deltagare för deras medverkan.
          </note>
          <note>
            10 § (forts. från 8 §) Statens ansvarsnämnd och arbetsrättsliga
            frågor (forts. AU6)
          </note>
          <note>
            Andre vice talmannen konstaterade att ingen av de anmälda talarna
            fanns närvarande i kammaren.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            11 § Johannesburg - FN:s världstoppmöte om hållbar utveckling
            (skr. 2002/03:29)
          </note>
          <note>
            Föredrogs utrikes-, miljö- och jordbruksutskottets betänkande
          </note>
          <note>
            2002/03:UMJU1
          </note>
          <note>
            Johannesburg - FN:s världstoppmöte om hållbar utveckling (skr.
            2002/03:29).
          </note>
          <note>
            Anf. 89 CATHARINA ELMSÄTER-
          </note>
          <note type="speaker">
            SVÄRD (m):
          </note>
          <note>
            Fru talman! Begreppet hållbar utveckling kan i korthet förklaras
            med att alla nu levande människor ska kunna tillgodose sina behov
            utan att det drabbar kommande generationer.
          </note>
          <note>
            I drygt 30 år har arbetet med hållbar utveckling pågått. FN:s
            miljökonferens i Stockholm 1972 kan ses som den första milstolpen
            i arbetet. Genom
          </note>
          <note>
            Stockholmskonferensen placerades miljöfrågorna på den politiska
            dagordningen.
          </note>
          <note>
            Hållbar utveckling som begrepp etablerades 1987
          </note>
          <note>
            av Världskommissionen för miljö och utveckling, den så kallade
            Brundtlandskommissionen.
          </note>
          <note>
            Den andra milstolpen var FN-konferensen om miljö och utveckling
            i Rio de Janeiro 1992, då världens länder enades om att en hållbar
            utveckling måste vara ett övergripande mål för all samhällsplanering.
          </note>
          <note>
            Där slogs det fast ett antal principer, till exempel att miljöskyddsåtgärder
            måste integreras i övrig politik och att världens länder bör verka
            för att minska ohållbara konsumtions- och produktionsmönster.
          </note>
          <note>
            Riokonferensen utgjorde också startskottet för arbetet med Agenda
            21, som runtom i världen ska kunna verka på lokal, regional och
            nationell nivå.
          </note>
          <note>
            Fru talman! Efter Riokonferensen hölls en rad olika globala FN-konferenser
            och toppmöten. Dessa behandlade bland annat frågor som rör befolkningsutveckling,
            i Kairo, social och ekonomisk utveckling, i Köpenhamn, kvinnors
            sociala situation, på Pekingkonferensen, boende samt stads- och
            bebyggelseutveckling, i Istanbul, och livsmedelssäkerhet i Rom.
          </note>
          <note>
            Vid FN:s generalförsamlings toppmöte i New
          </note>
          <note>
            York i september 2000 antogs de så kallade millenniemålen. Därpå
            följde WTO-mötet i Doha, Qatar, där miljöfrågorna i WTO diskuterades,
            den internationella konferensen om utvecklingsfinansiering i
          </note>
          <note>
            Monterrey, Mexiko, och så slutligen toppmötet i
          </note>
          <note>
            Johannesburg i Sydafrika i augusti förra året.
          </note>
          <note>
            Toppmötet i Johannesburg slog fast att just hållbar utveckling
            är en överordnad princip för FN:s arbete och att allt arbete ska
            vara hållbart i ekonomisk, social och miljömässig bemärkelse.
          </note>
          <note>
            I genomförandeplanen från Johannesburg åtar sig medlemsländerna
            bland annat att
          </note>
          <note>
            · utveckla integrerade vattenhushållningsplaner och planera för
            effektivare vattenanvändning senast
          </note>
          <note>
            2005
          </note>
          <note>
            · avsevärt minska förlusten av biologisk mångfald till 2010
          </note>
          <note>
            · halvera andelen människor som saknar tillgång till grundläggande
            sanitet till 2015
          </note>
          <note>
            · återuppbygga och återställa fiskebestånd som hotas av utrotning
            så snart som möjligt
          </note>
          <note>
            · säkerställa att kemikalier används och produceras på ett sätt
            som minimerar betydande negativa miljö- och hälsoeffekter.
          </note>
          <note>
            Alla de nämnda konferenserna och toppmötena har utifrån sina
            respektive frågeställningar och utgångspunkter utgjort delar i
            den pågående processen för att vi ska nå dessa mål.
          </note>
          <note>
            I skrivelsen Johannesburg, FN:s världstoppmöte om hållbar utveckling
            redovisar regeringen sin syn på hur arbetet ska gå vidare mot
            målen, och det är just detta, fru talman, som den här debatten
            kommer att handla om.
          </note>
          <note type="speaker">
            Anf. 90 LARS LINDBLAD (m):
          </note>
          <note>
            Fru talman! Vad är hållbar utveckling? Det kan man fråga sig.
            Problemet med begreppet hållbar utveckling är att det finns nästan
            lika många tolkningar som det finns människor som använder begreppet.
          </note>
          <note>
            Visst definierade Brundtlandskommissionen begreppet en gång:
            Hållbar utveckling ska vara en utveckling som innebär en balans
            mellan miljö och social och ekonomisk utveckling. Grundtanken
            är bra.
          </note>
          <note>
            Kommissionen slog fast att utan en ekonomisk tillväxt är en långvarigt
            god miljöutveckling omöjlig.
          </note>
          <note>
            Det är länder, människor och företag som är ekonomiskt livskraftiga
            som har råd och möjlighet att förbättra sin livsmiljö såväl socialt
            som miljömässigt.
          </note>
          <note>
            Men att i praktisk politik hitta balansen är givetvis ett teoretiskt
            resonemang. Jag är helt övertygad om att Lena Sommestad och hennes
            regering använder sig av denna princip när man lägger fram lagförslag
            och budgetar. Likaså använder miljöpartister och vänsterpartister
            detta begrepp. Problemet är att begreppet egentligen är ett tomt
            skal. Miljöpartiet driver på internationell nivå att miljöreglerna
            ska vara överordnade frihandelsreglerna i WTO. Då har man snabbt
            tappat balansen. Vänsterpartiet säger sig ibland vara emot ekonomisk
            tillväxt. Då tappar man genast bort möjligheten att använda sig
            av begreppet hållbar utveckling eftersom tillväxt är en grundförutsättning.
          </note>
          <note>
            Som sagt tror jag att intentionen för vårt land är att våra lagar
            och regler ska luta sig mot begreppet hållbar utveckling, men
            i praktiken följs inte alltid detta resonemang.
          </note>
          <note>
            Låt mig ge några exempel: Ett företag, till exempel ett jordbruk,
            som vill söka tillstånd enligt miljöbalken för att få starta,
            prövas som miljöfarlig verksamhet. Hur tror ni att det känns för
            en företagare som vill göra rätt för sig och som kanske har lagt
            ned mycket tid för att satsa på miljövänlig teknik att bli stämplad
            som miljöfarlig? Visst handlar detta om semantik, men det visar
            på obalansen i vårt system.
          </note>
          <note>
            Ett annat exempel är skogspolitiken. Alla partier och skogsföretagen
            är överens om att vi ska göra vissa avsättningar av skog. Vi är
            överens om att nationalparker, naturreservat och andra typer av
            avsättningar ska göras, men regeringen och samarbetspartierna
            får aldrig nog. Nu är vi i den situationen att runt
          </note>
          <note>
            10 % av den produktiva skogsmarken är undanhållen från produktionen,
            och tendensen är snarare ökande än minskande.
          </note>
          <note>
            Samtidigt är skogsindustrin en av våra allra viktigaste näringar.
            Tänk om vi hindrade Volvo, Saab och andra bilföretag i Sverige
            från att sälja 10 % av sina bilar. Det blir 25 500 bilar per år.
            Det är givetvis omöjligt, men i skogen är allting möjligt, trots
            att skogsföretagen i stort anses sköta sina miljöåtaganden. Det
            är många arbetstillfällen och stora inkomster för företagen och
            staten som hålls inne på grund av att miljömålet blivit överordnat
            de ekonomiska och sociala målen. Balansen är förskjuten. Jag tror
            att en tydligt definierad äganderätt kombinerad med en dialog
            mellan näringen och staten hade varit långsiktigt bättre än den
            i dag lokalt ganska bryska övertagspolitiken, när staten konfiskerar
            privat välvårdad mark.
          </note>
          <note>
            Det finns ännu värre exempel. Det finns exempel på att den svenska
            politiken strider mot såväl de miljömässiga som de ekonomiska
            och de sociala dimensionerna. Sveriges energipolitik är ett område
            som är ohållbart både ur nationellt och globalt perspektiv.
          </note>
          <note>
            Fattigdomsbekämpningen är en av de viktigaste insatserna för
            en hållbar utveckling. 2 miljarder människor i u-världen saknar
            el. Tillgång till el är en av förutsättningarna för att avskaffa
            fattigdomen. Välstånd och el hänger ihop. Men fattiga länder kan
            inte bygga upp sin elförsörjning på kärnkraft, vattenkraft eller
            andra avancerade miljömässiga kraftsystem.
          </note>
          <note>
            Oftast är de hänvisade till fossila bränslen, om man bortser
            från vedeldning, som är den mest primitiva energiproduktionen.
            På global nivå har vi gemensamt beslutat begränsa växthusgaserna
            och därför minimera användningen av kol, olja och andra fossila
            bränslen. Dels är detta bra för den totala utsläppsnivån, som
            förhoppningsvis blir lägre, dels medför detta att vi skapar ett
            utrymme för växande u-länder att göra samma resa som vi gjort.
            Det behövs viss eldning av fossila bränslen för att få till en
            tillväxt.
          </note>
          <note>
            Det är därför direkt ansvarslöst av Sverige och många andra i-länder
            att öka sina behov av fossila bränslen. De tekniskt och ekonomiskt
            avancerade länderna borde i högre grad fokusera på tekniskt och
            miljömässigt bättre kraftsystem. I Sverige läggs ren kärnkraft
            ned, och mer dansk, tysk och polsk kolkraft köps in. Resultatet
            blir en sämre miljö, färre arbetstillfällen i svensk energimarknad,
            högre elpriser för svenska företag och konsumenter och ett mindre
            utrymme för u-länderna att växa. Detta är en politik som strider
            mot alla tre faktorerna i en hållbar utveckling.
          </note>
          <note>
            Vi vill stoppa nedläggningen av Barsebäck, ta bort produktionsskatten
            på kärnkraft och häva den så kallade tankeförbudslagen. Denna
            syn delar vi för övrigt med en majoritet av svenska folket i dag.
            Med dessa förändringar tar vi ett större globalt och nationellt
            ansvar.
          </note>
          <note>
            Fru talman! Välstånd i sig utgör inget hot mot miljön. Tvärtom
            är det i välstånd som vi har råd att finna metoder för ett mindre
            tärande på naturresurserna. Under FN:s konferens om den mänskliga
            miljön här i Stockholm 1972 uttrycktes oro för att oljan och andra
            råvaror höll på att ta slut.
          </note>
          <note>
            Den allt närmare kommande katastrofen sades då hänga intimt samman
            med den ständiga ekonomiska tillväxten. Samma diskussion återfinns
            i dag i resonemang om ohållbara konsumtionsmönster och ändliga
            resurser.
          </note>
          <note>
            År 1972 var kopparbristen en stor fråga. Vad skulle hända med
            världens kopparreserver när alla kineser fick råd att skaffa telefon?
            Det alla sådana statiska resonemang bortser från är växande ekonomiers
            förmåga att utnyttja ändliga råvaror alltmera resurssnålt.
          </note>
          <note>
            De gigantiska kopparkablarna har ersatts av fiberoptik. När oljan
            börjar tryta kommer marknaden automatiskt att vrida över till
            annan teknik. En ändlig resurs tar aldrig slut. De sista dropparna
            olja kostar helt enkelt för mycket att pumpa upp. Marknadsekonomins
            dynamik är så mycket större än politikers möjlighet att styra
            och ställa. Visst kan politiker fylla en funktion genom att underlätta
            och stimulera en utveckling. Men jag tror inte på att vi ska förändra
            människors konsumtionsmönster. De tankarna för tillbaka till kommunismens
            tid. Och var det något som Sovjetunionen, Östeuropa, Kina med
            flera inte var bra på så var det att ta hänsyn till naturresurserna.
          </note>
          <note>
            Därför vill vi till exempel inte driva en politik som får människor
            att sluta använda bilen. Vi vill driva en politik som driver mot
            bättre bilar. Det är betydligt mer effektivt.
          </note>
          <note>
            Fru talman! Låt mig säga att när det gäller målen kring hållbar
            utveckling finns en bred samsyn mellan riksdagspartierna, och
            det visar sig också i detta betänkande. När det däremot gäller
            målens praktik kan vi bitvis stå ganska långt från varandra. Jag
            har försökt lyfta fram några exempel på när den svenska politiken
            inte harmonierar med de svenska målen och föreslå några nödvändiga
            förändringar för att Sverige ska kunna bidra till en mera hållbar
            värld.
          </note>
          <note>
            Jag vill avsluta med att yrka bifall till reservation 1. Min
            partikollega Ewa Björling kommer senare att tala om denna reservation
            i sitt anförande.
          </note>
          <note type="speaker">
            Anf. 91 SVERKER THORÉN (fp):
          </note>
          <note>
            Fru talman! Walk the talk! Prata inte så mycket -
          </note>
          <note>
            gör någonting i stället. Så kan ett av de viktigaste budskapen
            från FN:s världstoppmöte om hållbar utveckling i Johannesburg
            sammanfattas. Efter att i årtionden ha samlats till toppmöte efter
            toppmöte och talat om hållbar utveckling är det nu hög tid att
            handla och också utvärdera det som tidigare har gjorts. Uppdraget
            är i den delen glasklart: Gå hem och se till att strukturer och
            styrmedel verkligen bidrar till hållbar utveckling.
          </note>
          <note>
            Folkpartiet liberalerna har länge talat om behovet av en djupgående
            analys av vilka organisatoriska, legala och ekonomiska förändringar
            som behövs för att samhället bättre ska kunna stimulera hållbar
            utveckling. Efter att i årtionden ha försetts med information,
            utbildning och pekpinnar från stat, politiska partier och intresseorganisationer
            förväntar sig nu företag och medborgare att vi politiker ska leverera.
          </note>
          <note>
            Vi förväntas leverera verkliga möjligheter för att man ska kunna
            agera på ett långsiktigt hållbart sätt, utan att detta motverkas
            av samhället.
          </note>
          <note>
            Vi tror inte att det går att klara 2000-talets utmaningar med
            en struktur som utvecklats under efterkrigstiden och präglats
            av 1970- och 1980-talens frågeställningar. Vi ser tydligt att
            samhället inte mäktar med att stimulera hållbar utveckling med
            gamla koncept och organisatoriska modeller.
          </note>
          <note>
            Fru talman! Hållbarhet måste blir mer än ord.
          </note>
          <note>
            Folkpartiet föreslår därför att en hållbarhetskommission tillsätts
            med uppgift att se över vilka effektiviseringar och moderniseringar
            av samhällets regelverk, styrmedel och upplysningsverksamhet som
            behöver göras - inte minst för att undvika att samhället motverkar
            goda initiativ från individer och företag. Analysen bör lämna
            förslag på vilka organisatoriska förändringar som behöver genomföras
            för att skapa ett modernt, effektivt och rationellt fungerande
            Sverige.
          </note>
          <note>
            Det är dags att finna de systemfel som motverkar hållbar utveckling
            och äntligen lämna den gamla lapptäckesmetodiken.
          </note>
          <note>
            Vad anser då regeringen? Jo, man håller med om att det är dags
            att sätta punkt för ytterligare toppmöten, och att den politiska
            energin i stället bör fokuseras på det genomförande som måste
            till nationellt, regionalt och globalt. Regeringen säger också
            att "ett framgångsrikt genomförande av resultaten från Johannesburg
            kräver effektiva institutioner på alla nivåer". Men därefter tar
            energin slut.
          </note>
          <note>
            Regeringen avser att kontinuerligt se över ansvarsförhållanden,
            och vid behov även de institutionella strukturerna i avsikt att
            förbättra samordningen av arbetet med hållbar utveckling på nationell
            nivå.
          </note>
          <note>
            Man hänvisar till den genomförandeplan som alla länder fått i
            uppdrag att redovisa senast 2005 och ber att få återkomma - alltså
            mer av samma gamla medicin, att lappa och laga.
          </note>
          <note>
            Vad anser Nationalkommittén för Agenda 21 och
          </note>
          <note>
            Habitat, som nyligen lagt fram sitt slutbetänkande En hållbar
            framtid i sikte? I betänkandet bekräftas på punkt efter punkt
            behovet av att nu genomföra den analys och översyn av strukturer,
            regelverk och styrmedel som Folkpartiet föreslår. Ändå landar
            kommitténs förslag, som punkt nr 1, i inrättande av ett nationellt
            forum för Agenda 21 och Habitat, som ska vara "en arena och neutral
            mötesplats för samverkan, kunskapsutbyte och kompetensutveckling
            för samhällets olika aktörer, fristående från regeringen".
          </note>
          <note>
            Detta är viktigt i sig, men det är inte den mycket tydliga signal
            som behövs för att det fortsatta arbetet för hållbar utveckling
            ska få ett nytt lyft och verkligt folkligt stöd.
          </note>
          <note>
            "För att bryta den pågående negativa trenden räcker det inte
            med att lappa och laga i nuvarande system. Vi må ha hur långa
            och väl genomtänkta åtgärdslistor som helst. Detta måste kombineras
            med nya kraftfullare beslutsstrukturer och förändrade attityder.
            . Vi är helt enkelt vid vägs ände. Vi vill genom denna hearing
            veta om ni delar denna uppfattning och kanske framför allt: tror
            ni de system som fört oss till vägs ände kan ta oss därifrån?"
          </note>
          <note>
            Orden är inte mina utan citat från Havsmiljökommissionens ordförande
            Hans Jonssons inledningsanförande vid en hearing där Havsmiljökommissionen
            presenterade sina preliminära resultat förra torsdagen. Hans Jonsson
            fick starkt gehör för sitt krav på nya kraftfullare beslutsstrukturer,
            och det var många av deltagarna som svarade nej på frågan om de
            trodde att "de system som fört oss till vägs ände kan ta oss därifrån".
          </note>
          <note>
            Fru talman! Fler än Folkpartiet och Havsmiljökommissionens ordförande
            har upptäckt att det nu är hög tid att finna de systemfel som
            motverkar hållbar utveckling och åtgärda dem. Ett förslag om ändrad
            beskattning av fjärrvärmeleveranser till industrin hotar till
            exempel att förvandla tre vinnare - Volvo,
          </note>
          <note>
            Skövde kommun och miljön - till förlorare. Detta fick vi veta
            förra veckan. De tre kan tillsammans mer än halvera sina energikostnader
            och minska utsläppen av koldioxid med 80 % om de samordnar sina
            energisystem. På grund av regeringens förslag blir det nu billigare
            att fortsätta att elda med olja i stället för att gå över till
            energi från sopförbränning.
          </note>
          <note>
            För att miljöpolitiken ska vara genomförbar måste den ha folklig
            uppslutning, finna och åtgärda systemfel och diskutera i mycket
            långsiktiga perspektiv. Det är för att åstadkomma detta som Folkpartiet
            driver frågan om en hållbarhetskommission.
          </note>
          <note>
            Vi vill att en expertkommission tillkallas för att analysera
            de grundläggande frågorna om hur hindren för en hållbar samhällsutveckling
            kan undanröjas och hur konflikter mellan miljömål och andra samhällsmål
            kan lösas på ett bättre sätt än i dag. Nationalkommittén för Agenda
            21 och Habitat konstaterar bland annat att det finns ekonomiska
            styrmedel som inte uppmuntrar till hållbart beteende. I vissa
            fall kan det övergripande målet om en långsiktigt hållbar utveckling
            till och med motarbetas av olika styrmedel.
          </note>
          <note>
            Fru talman! Sverige har genom nuvarande och tidigare regeringar
            varit ledande och mycket framgångsrikt i arbetet med att nationellt
            och internationellt befästa begreppet hållbar utveckling och ge
            det ett innehåll. Uppdraget från Johannesburg var: Gå nu hem och
            se till att strukturer och styrmedel verkligen bidrar till hållbar
            utveckling.
          </note>
          <note>
            Det är dags att växla upp arbetet ytterligare en nivå. Hållbar
            utveckling måste bli mer än ord. Walk the talk! Att i enlighet
            med Folkpartiets förslag tillsätta den hållbarhetskommission som
            jag just beskrivit är en viktig del i den processen.
          </note>
          <note>
            Fru talman! Jag yrkar bifall till reservation 8, men jag stöder
            naturligtvis även övriga folkpartireservationer och reservationer
            gemensamma med andra partier. I övrigt stöder jag förslaget i
            betänkandet.
          </note>
          <note type="speaker">
            Anf. 92 SVEN GUNNAR PERSSON (kd):
          </note>
          <note>
            Fru talman! Det är ett väldigt omfattande betänkande som vi har
            att diskutera i dag. Mycket arbete har lagts ned. Det är väldigt
            många vackra och viktiga ord och begrepp som ryms här. Man kan
            lätt förlora sig i de här begreppen, måla upp de här visionerna.
          </note>
          <note>
            Men ytterst handlar det faktiskt om mitt liv, om ditt liv, om
            våra barns och barnbarns framtid. Det handlar om framtiden för
            Afrikas, Asiens, Europas barn. Det handlar om allas vår framtid
            och överlevnad.
          </note>
          <note>
            Fru talman! Efter FN:s miljökonferens i Rio var förhoppningarna
            stora på vad man skulle kunna åstadkomma på världstoppmötet i
            Johannesburg. Det var i Johannesburg som ambitionerna från Rio
            och de olika efterföljande mötena skulle omsättas i konkret handling.
            Det skulle bli ett avstamp för ett nytt sätt att arbeta med framtidsfrågorna.
            Vissa framsteg gjordes, men Kristdemokraterna anser att de radikala,
            djärva greppen för att gå till botten med en rad svåra miljöoch
            utvecklingsproblem inte togs i tillräcklig omfattning. Nu har
            Sverige och EU en viktig uppgift att fortsätta arbetet för att
            få till stånd fler konkreta mål men framför allt att skynda på
            arbetet med att ta fram fler konkreta genomförandeprogram.
          </note>
          <note>
            Fru talman! Begreppet "hållbar utveckling" definieras ofta som
            "en utveckling som tillgodoser dagens behov utan att äventyra
            kommande generationers möjligheter att tillgodose sina behov".
            Genom att betona generationsperspektivet återspeglar denna definition
            mycket väl en av de principer som är grundläggande för Kristdemokraternas
            förhållningssätt till miljön, det vi kallar förvaltarskapsprincipen.
          </note>
          <note>
            Människan är förvaltare av - inte herre över - bland annat naturen
            och miljön. Det ger oss människor ett alldeles speciellt ansvar.
            Vi ska agera med en långsiktig helhetssyn med respekt för både
            vår samtida omgivning och kommande generationer.
          </note>
          <note>
            Miljöhänsyn behöver genomsyra alla politikområden. Hållbar utveckling
            förutsätter att ekologi, ekonomi och sociala hänsyn integreras.
            Lagstiftning med förbud och gränsvärden, en ekologiskt färgad
            skattepolitik, andra ekonomiska styrmedel, miljöledningssystem,
            miljövänlig upphandling och olika utbildningar, inte minst för
            att stärka konsumentmakten, är exempel på strategiska instrument
            som måste användas. Substitutionsprincipen, som innebär att mindre
            farliga ämnen så långt möjligt ska ersätta farliga, är också ett
            viktigt verktyg.
          </note>
          <note>
            Kristdemokraterna anser också att ökad internationell handel
            och investeringar leder till ekonomisk och social utveckling i
            fattiga länder. Men vi ser samtidigt ett problem i att den livsstil
            som nu sprids från den rika världen inte är långsiktigt hållbar.
            Redan i Riokonferensen slogs det fast att västvärldens konsumtionsvanor
            leder till katastrofala effekter för miljö och klimat. Lösningen
            på problemen är dels en effektivisering av i-ländernas egen energi-
            och resurshantering, dels att i-länderna bistår u-länderna med
            teknisk hjälp att hoppa över smutsiga utvecklingssteg. Jag talar
            om tekniksprång i utvecklingsarbetet.
          </note>
          <note>
            De fattiga ländernas utveckling måste alltså genomsyras av en
            mycket intelligentare energi- och materialanvändning. Om inte
            det sker kommer miljökonsekvenserna lokalt, regionalt och globalt
            att bli katastrofala. Redan i dag finns den nödvändiga tekniken.
            Om man satsade på alternativ energiteknik -
          </note>
          <note>
            som till exempel solceller och vätgas - skulle miljövinsterna
            vara mycket stora. Detsamma gäller reningstekniken.
          </note>
          <note>
            Problemet är att vi inte för närvarande har fullt utvecklade
            mekanismer för ett sådant arbete och att vi inte i vår egen region
            ger tillräcklig stimulans åt miljöanpassad teknik. Kristdemokraterna
            menar att det svenska internationella biståndet i än högre grad
            ska inriktas på miljövänliga alternativ för en ökad hållbar tillväxt
            i utvecklingsländerna.
          </note>
          <note>
            Fru talman! Regeringens skrivelse är i första hand en beskrivning
            av vad man kom fram till på världstoppmötet i Johannesburg och
            vad som redan nu görs för att genomföra, och gå vägen fram mot,
            de mål som pekades ut på toppmötet. Konkreta ställningstaganden
            och förslag förväntas komma i de propositioner som regeringen
            ska presentera med anledning av bland annat Agenda 21- och Habitatkommittén
            och den så kallade Globkomutredningen.
          </note>
          <note>
            Nu såg vi att miljöministern i dag har presenterat en överenskommelse
            - i varje fall var det annonserat så i ett pressmeddelande - om
            en proposition som ska komma om någon vecka till riksdagen, Ett
            samhälle med giftfria och resurssnåla kretslopp. Jag sökte före
            den här debatten förgäves efter ett pressmeddelande med innehållet.
            Det vore ju lite fint om vi riksdagsledamöter också fick del av
            den visdomen och inte bara pressen.
          </note>
          <note>
            De här utredningarna ligger alltså till grund för konkreta förslag.
            Men Kristdemokraterna har med ett antal förslag pekat på utmaningar
            och lösningar som om de hade antagits av utskottet skulle ha gjort
            betänkandet mer operativt och konkret. Nu göms dessa utmärkta
            förslag i stället under epitetet reservationer.
          </note>
          <note>
            I reservation 5 pekar vi på att det globala ramverket på miljöområdet
            måste stärkas. FN:s miljöorgan
          </note>
          <note>
            UNEP fyller en viktig funktion men är mycket begränsat när det
            gäller resurser, personal och befogenheter. Världshandelsorganisationen,
            WTO, har däremot betydligt mer muskler och sanktionsmöjligheter
            och riskerar därmed att dominera på miljöarbetets bekostnad. Kristdemokraterna
            föreslår att Sverige internationellt ska driva på arbetet med
            att skapa en kraftfull global miljöorganisation. En sådan samarbetsarkitektur
            kan ske inom ramen för ett förstärkt
          </note>
          <note>
            UNEP eller på annat sätt genom att tillskapa en ny organisation.
          </note>
          <note>
            I en gemensam reservation med Folkpartiet, Centerpartiet och
            Miljöpartiet pekar vi på behovet av en hållbarhetskommission.
            Sverker Thorén har på ett förtjänstfullt sätt argumenterat för
            detta förslag tidigare. Det finns olika hinder för arbetet med
            hållbar utveckling. Det är hinder av organisatorisk, legal, ekonomisk
            samt forsknings- och utbildningsmässig karaktär som behöver analyseras
            och bearbetas för att kunna undanröjas.
          </note>
          <note>
            I reservation 11 pekar Kristdemokraterna på de ekonomiska styrmedlens
            betydelse för att förändra konsumtions- och produktionsmönster.
            Vi menar vidare i reservation 21 att regeringen internationellt
            måste vara mer pådrivande i arbetet med att effektivisera vattenanvändningen.
            Inte minst gäller detta olika former av konstbevattning.
          </note>
          <note>
            I reservation 24 pekas på energifrågornas betydelse och vikten
            av att skärpa miljöanpassningen av
          </note>
          <note>
            Exportkreditnämndernas verksamheter i Sverige och internationellt.
            Vi pekar på att Sverige måste gå före i arbetet med att öka andelen
            förnybar energi nationellt och internationellt.
          </note>
          <note>
            Slutligen vill jag lyfta fram vad som sägs i reservation 31 om
            att frivilligorganisationerna måste få ökat inflytande i arbetet
            med hållbar utveckling. Det handlar också om vikten av att partnerskap
            med näringslivet får vara ett viktigt redskap i detta arbete.
          </note>
          <note>
            Fru talman! Jag vill avsluta med att yrka bifall till reservation
            nr 5.
          </note>
          <note type="speaker">
            Anf. 93 ROGER KARLSSON (c):
          </note>
          <note>
            Fru talman! Ärade ledamöter! I dag ska vi diskutera hållbar utveckling.
            Enligt mitt sätt att se på politiken borde det diskuteras hållbar
            utveckling varje dag i den här kammaren, så fort det är en debatt.
          </note>
          <note>
            Hållbar utveckling innebär ju i sanning ett helhetsperspektiv
            på samhället och på politiken. Det omfattar såväl ekologiska och
            sociala som ekonomiska dimensioner. Alla delar måste därför vara
            hållbara för att helheten ska bli hållbar.
          </note>
          <note>
            FN:s världstoppmöte om hållbar utveckling i Johannesburg förra
            hösten var det senaste i en rad av möten om miljöfrågor och hållbar
            utveckling i FN:s regi. Det första i raden var FN:s miljökonferens
            här i
          </note>
          <note>
            Stockholm 1972. Man kan därför med fog säga att det första spadtaget
            i arbetet för hållbar utveckling internationellt sett togs här
            i Stockholm för lite drygt 30 år sedan. Det tycker jag, trots
            att vi inte är så många här i kammaren, ger lite extra allvar
            till den här debatten.
          </note>
          <note>
            Det är en historia som förpliktar.
          </note>
          <note>
            Det gäller nu att gå från ord, från hela denna rad av konferenser,
            till handling, precis som man också sade väldigt tydligt i Johannesburg.
          </note>
          <note>
            När man går från ord till handling för att skapa en hållbar utveckling
            är det några utmaningar som jag ser som speciellt viktiga globalt
            sett.
          </note>
          <note>
            Det handlar först och främst om att utrota fattigdomen, det vill
            säga den sociala och ekonomiska utvecklingen. FN:s övergripande
            millenniemål är att fram till 2015 halvera den andel människor
            som lever i absolut fattigdom och hunger. Men det räcker inte
            med mål; det krävs också handling. Sverige måste ta sitt ansvar
            för att skriva av sin del av tredje världens skulder. Dessa skuldavskrivningar
            måste dock också kombineras med krav på demokratiska och ekonomiska
            reformer och kamp mot korruption; annars kommer de inte att bli
            verkningsfulla.
          </note>
          <note>
            Det krävs också att Sverige tar sitt ansvar när det gäller internationellt
            bistånd. Vi måste snarast uppnå målet att ha ett bistånd på 1
            % av BNI.
          </note>
          <note>
            När det gäller miljödelen ser jag också några utmaningar. Det
            handlar framför allt om klimatförändringar, om biologisk mångfald
            och om kemikaliespridning. Inom de här tre områdena ser jag att
            vi har våra stora utmaningar, både nationellt och internationellt.
          </note>
          <note>
            Klimatförändringar ser jag som det problem och den utmaning som
            är allra mest övergripande. Det handlar för oss mycket om energiomställning,
            både nationellt och också internationellt. Jag var på en debatt
            i måndags kväll som handlade om utrikespolitik. Där fanns debattörer
            som tyckte att kärnkraften var den verkliga framtidsindustrin.
            Man kan då titta på hur vårt jordklots energireserver ser ut.
            Vi har en medelinstrålning från solen på 100 000 terawatt. Det
            innebär att det på en timme strålar in mänsklighetens årsförbrukning
            av energi. På fem timmar har de påvisade reserverna av uran strålat
            in. I det sammanhanget tycker jag inte att kärnkraftsindustrin
            känns som det stora framtidsprojektet. På fyra dygn har de påvisade
            reserverna av fossila bränslen strålat in.
          </note>
          <note>
            Energiproblemen är som jag ser det inga problem utan en gigantisk
            utmaning. När solen slocknar har vi inte så mycket här att göra
            i alla fall, så det handlar om att ta till vara den stora möjlighet
            som förnyelsebara bränslen och energislag utgör - direkt från
            solen eller indirekt via havet, vågorna eller vinden. Det är solen
            som är vår bas som energikälla, och då ska vi ta vara på den.
          </note>
          <note>
            Då gäller det också att ha långsiktiga strategier för det. Vi
            belyser detta i en reservation i detta betänkande, Långsiktiga
            strategier för forskning och utveckling. Jag är väldigt glad att
            vi har tagit de första stegen nationellt för att visa att vi tänker
            avveckla kärnkraften i Sverige. Det tycker jag är en del av Sveriges
            uppgift globalt sett för hållbar utveckling: att kunna vara ett
            föredöme. Jag tror inte att det är kärnkraftsindustri som ska
            vara den stora utmaningen för utvecklingsländerna.
          </note>
          <note>
            Biologisk mångfald kan ses som något gulligt som man har när
            ekonomin är god. Men det handlar om stabiliteten i ekosystemen,
            och det är viktigt. Utan stabilitet i ekosystemen står vi oss
            väldigt slätt, både nationellt och globalt. Det är i ett utvecklingsperspektiv
            viktigt att tänka på hur vår konsumtion här påverkar biologisk
            mångfald i andra länder. Man brukar tala om ekologiska fotavtryck
            och sådana saker. Men det handlar också om att nationellt se till
            att våra ekosystem är stabila och inte riskerar att åka över en
            tröskel och därmed bli instabila. Framför allt handlar det kopplat
            till klimatförändringar, fru talman, om att stabila ekosystem
            också är robustare mot förändringar, till exempel klimatförändringar.
          </note>
          <note>
            Den tredje utmaningen är kemikaliespridningen.
          </note>
          <note>
            Det stora problemet där är i dag att vi har väldigt lite kontroll
            på de kemikalier som finns i omlopp i varor och produkter. Där
            ser jag EU:s nya kemikalielagstiftning både som ett hot och som
            en möjlighet.
          </note>
          <note>
            Möjligheten är ansatsen för att få grepp om flödena av kemikalier,
            och det är en bra ansats. Hotet är som jag ser det att utbytesprincipen,
            den substitutionsprincip som Sven Gunnar lyfte fram här tidigare,
            är urvattnad i förslaget. Jag skulle därför vilja passa på att
            här rikta en fråga till miljöministern om vad Sverige kommer att
            vidta för åtgärder för att det slutliga förslaget om kemikaliepolitik
            inom EU inte ska innebära att utbytesprincipen blir urvattnad.
            Vi har den inskriven i svensk lagstiftning i dag, och den funkar.
            Vi borde då utveckla den i stället. Men frågan till miljöministern
            är alltså hur Sverige kommer att agera för att detta inte blir
            EU:s politik.
          </note>
          <note>
            Just när det gäller EU:s politik ser jag en del där
          </note>
          <note>
            Sverige har en viktig roll. Vi har en roll internationellt som
            enskilt land, men vi har också en viktig roll i att via EU påverka
            miljöpolitiken både inom EU och internationellt. Där har vi i
            reservation 6, som jag härmed kan passa på att yrka bifall till,
            skissat på att vi behöver en gemensam tydlig miljöpolitik inom
          </note>
          <note>
            Europeiska unionen, dels för att få en höjd nivå på
          </note>
          <note>
            EU:s inre miljöarbete, dels för att EU ska bli en stridbar kämpe
            i internationella sammanhang som WTO
          </note>
          <note>
            och IMF för höga miljökrav.
          </note>
          <note>
            Med detta vill jag som sagt yrka bifall till reservation 6.
          </note>
          <note type="speaker">
            Anf. 94 CARINA OHLSSON (s):
          </note>
          <note>
            Fru talman! I måndags kväll hade jag nöjet att få inviga Camp
            School i Lidköping alldeles vid Vänerns strand, School Exchange
            Project in the Big Lakes
          </note>
          <note>
            Region. Nu undrar ni kanske vad detta har med dagens debatt att
            göra. Jo, ungdomar från Ryssland,
          </note>
          <note>
            Finland och Estland - och naturligtvis Sverige eftersom det är
            i Sverige - har möjlighet att träffas och diskutera just detta:
            hållbar utveckling. De har både seminarier, studiebesök och fältundersökningar.
          </note>
          <note>
            Flera av avsnitten i betänkandet stämmer väl överens med vad
            ungdomarna nu konkret arbetar med och diskuterar under en vecka
            i projektet, till exempel biologisk mångfald och naturvård såsom
            Vänern som ekologiskt system, fisket i Vänern och vikten av ett
            starkt strandskydd.
          </note>
          <note>
            I dag är det inte helt lätt att på ett enkelt sätt definiera
            och avgränsa begreppet naturvård. Det hänger nära ihop med samhällsutvecklingen
            i stort och måste ses som en del av denna. Naturvården kommer
            alltmer att även handla om att upprätthålla fungerande ekosystem
            som inkluderar funktioner, strukturer och processer samt de principer
            om bevarande, etik, hållbart nyttjande och god hushållning som
            bör gälla.
          </note>
          <note>
            Därför är det angeläget att denna koppling till utvecklingen
            inom olika samhälls- och politikområden görs även i det fortsatta
            arbetet och att kunskaperna ständigt förbättras.
          </note>
          <note>
            Fortsatt kunskapsuppbyggnad har en avgörande betydelse för om
            naturvården långsiktigt ska nå framgång. Det finns behov av en
            gedigen kunskap om naturen och de problem och hotbilder som finns.
          </note>
          <note>
            Däremot kan lösningar på problemet hur målen ska nås inte enbart
            tillhandahållas av naturvetenskapen.
          </note>
          <note>
            En grundläggande förutsättning för naturvårdens långsiktiga framgång
            är graden av acceptans och engagemang som olika grupper och intressen
            har i och för naturvårdens mål. Det handlar om gemensamma lärande-
            och beslutsprocesser och en vilja att förändra den rådande situationen.
            Kunskap måste omsättas i konkret handling. Det bör ske en parallell
            kunskapsuppbyggnad inom olika delar av vetenskapen. Ett sätt att
            öka kunskapen på naturvårdens område är ett gemensamt lärande
            i konkreta projekt och dialoger där olika intressenter och aktörer
            bidrar med kunskap och erfarenhet.
          </note>
          <note>
            Sverige bör fortsätta att vara pådrivande inom de delar av naturvårdspolitiken
            som är gemensamma för
          </note>
          <note>
            EU. Det gäller framför allt genomförandet av EU:s strategi för
            biologisk mångfald med tillhörande aktionsplaner för naturresurser,
            jordbruk, fiske samt utveckling och bistånd; också den gemensamma
            regional- och transportpolitiken har kopplingar till naturvård.
            Sverige bör driva en fortsatt sektorsintegrering av naturvården
            så att fastlagda mål kan uppnås. När det gäller EU har åtskilligt
            gjorts inom området. I
          </note>
          <note>
            EU:s strategi för hållbar utveckling ingår ansvarsfull förvaltning
            av naturresurserna som ett av fyra prioriterade områden. Strategin
            slår fast att hög ekonomisk tillväxt måste gå hand i hand med
            hållbar användning av naturresurser och avfallsnivåer samt med
            bibehållande av biologisk mångfald och bevarandet av ekosystemen.
          </note>
          <note>
            För att detta ska kunna uppnås är det viktigt att redan i förskolan
            starta arbetet med att öka intresset och kunskaperna om hållbar
            utveckling, eftersom människors attityder och livsstil grundläggs
            i tidig ålder. Lärandet bör sedan byggas på genom hela utbildningssystemet.
            Detta bör särskilt framgå i läroplanen för de olika skolformerna
            eftersom frågor om hållbar utveckling inte kan föras till ett
            avgränsat område utan berör många kunskapsområden.
          </note>
          <note>
            Fru talman! Arbetet med hållbar utveckling är en dynamisk process
            som förutsätter ett kontinuerligt kunskapsinhämtande. Alla medborgare
            ska ha tillgång till ett brett spektrum av formell och informell
            utbildning för ett livslångt lärande för att främja hållbar utveckling.
            Därför är det positivt att regeringen har ambitionen att alla
            former och nivåer av utbildning i Sverige ska inkludera aspekten
            hållbar utveckling. Detta förutsätter i sin tur en satsning på
            kompetensutveckling av lärare på alla nivåer.
          </note>
          <note>
            Folkbildningen har här också en betydelsefull roll.
          </note>
          <note>
            Därför är regeringens avsikter att genomföra återkommande så
            kallade folkrörelseforum för dialoger mellan regeringen och företrädare
            för folkrörelser, föreningar och andra medborgarsammanslutningar
            ett viktigt instrument. I dessa dialoger bör också regeringen
            involveras.
          </note>
          <note>
            Här kommer också diskussionerna om hållbara produktions- och
            konsumtionsmönster in. En självklar utgångspunkt för diskussionen
            om hållbara konsumtions- och produktionsmönster är att världens
            rikedomar fördelas solidariskt så att alla kan njuta av en god
            välfärd. Ansvaret för att förbättra miljön vilar på alla delar
            av samhället. Den offentliga sektorn, näringslivet, ideella organisationer
            och enskilda medborgare måste medverka.
          </note>
          <note>
            En andra utgångspunkt för hållbar utveckling är de så kallade
            globala nyttigheterna, vilka förenklat kan beskrivas som olika
            internationella angelägenheter som inte längre kan hanteras eller
            finansieras på nationell nivå utan kräver utökat samarbete mellan
            stater. Det är de nyttigheter som vi i Sverige i hög grad förknippar
            med det goda samhället: hälsa, miljö, vatten, luft och ett ordnat
            samhälle. Vi räknar med att det finns ett starkt samhälle som
            värnar de nyttigheterna. I globaliseringens tidevarv har dessa
            nyttigheter blivit just globala. Men det finns ingen tydlig ansvarstagare.
            Ur detta perspektiv får förändrade konsumtions- och produktionsmönster
            en ökad angelägenhetsgrad. Därför behövs ramverk av program lokalt,
            regionalt, nationellt och globalt.
          </note>
          <note>
            Fru talman! Bland de genomgripande förändringar som krävs av
            hur samhället producerar och konsumerar för att nå en hållbar
            utveckling ingår arbetet med att nå giftfria och resurssnåla kretslopp.
            När det gäller kemikaliefrågan har vi i Sverige aktivt och kraftfullt
            arbetat för en omställning i mer miljöanpassad riktning. Detta
            arbete följs upp inom EU med den nya kemikalielagstiftningen som
            presenterades av Margot
          </note>
          <note>
            Wallström den 7 maj.
          </note>
          <note>
            Tillbaka till The Big Lakes-projektet, som jag talade om tidigare.
            När man står där vid Vänerns strand och ser denna otroligt stora
            sötvattenstillång och vet att rent vatten är en förutsättning
            för livskvalitet, ekonomisk och social utveckling samt för ett
            väl fungerande ekosystem tänker man på att uppemot var sjätte
            människa i världen saknar tillgång till rent vatten. Än fler lever
            under otillfredsställande sanitära förhållanden. Tolv miljoner
            människor om året dör i vattenrelaterade sjukdomar, och fyra miljarder
            människor drabbas årligen av diarré. Därför är det viktigt att
            Sverige är aktivt både nationellt och internationellt och gör
            många insatser som kan bidra till uppfyllandet av målen att halvera
            andelen människor som inte har tillgång till tjänligt dricksvatten
            och grundläggande sanitet till år 2015. I Sverige är det en självklarhet
            att vi har rent vatten.
          </note>
          <note>
            Sverige har en tradition att jobba bra med miljöfrågorna. De
            föregående talarna tycker jag har varit lite väl pessimistiska,
            om man bortser från Roger
          </note>
          <note>
            Karlsson som jag tyckte lät mer optimistisk och ansåg att det
            finns något att göra.
          </note>
          <note>
            I måndags när jag skulle läsa min post ville min systerdotter
            Johanna som är två år hjälpa mig med det. Så hon "läste" min post.
            Jag frågade henne: Vad stod det i brevet? Då svarade hon: Det
            står "fånga morgondagen". Hon kan ju inte läsa, men det begreppet
            kunde hon tydligen. Det får vi nog göra och det gemensamt. Men
            för att fånga morgondagen och se en ljus framtid måste vi börja
            redan i dag. Vi kan inte vänta tills vi har morgondagen. Låt oss
            börja tillsammans nu!
          </note>
          <note>
            Fru talman! Med detta yrkar jag bifall till förslaget i betänkandet
            och avslag på alla reservationer.
          </note>
          <note type="speaker">
            Anf. 95 KJELL-ERIK KARLSSON (v):
          </note>
          <note>
            Fru talman! Detta betänkande från vårt sammansatta utskott har
            blivit mer omfattande när det gäller sidantal än själva skrivelsen.
            Men betänkandet är även skrivet på ett sätt som fört samman de
            olika kulturerna i de berörda utskotten. Detta arbetssätt tror
            jag kan vara fruktsamt och utvecklande för att få en helhet i
            politiken samt för att komma över politiskt inmutade revirgränser.
          </note>
          <note>
            Skrivelsen Johannesburg - FN:s världstoppmöte om hållbar utveckling
            var och är en samarbetsskrivelse mellan regeringen och Vänsterpartiet.
            Men vi har ändå utvecklat vår syn i ett särskilt yttrande på områdena
            om bindande regler för transnationella företag, skuldsanering,
            vattenfrågan samt om partnerskap mellan regeringar och företag.
          </note>
          <note>
            Fru talman! Jag vill här först ta upp frågan om rättvist miljöutrymme.
            Vår jord har en ekologisk bärkraft som vi inte kan överskrida.
            Det gör att miljöfrågan i grunden är en fråga om fördelning av
            knappa resurser. Vänsterpartiet vill se en solidarisk fördelning
            av världens rikedomar så att alla kan njuta av en god välfärd.
            Det arbetet handlar om att se till att vi fördelar världens rikedomar
            på ett rättvist sätt - att vi lever inom vårt rättvisa miljöutrymme.
            Eftersom vi har ett givet miljöutrymme måste vi ha någon fördelningsmekanism
            som avgör vem som har rätt att använda sig av de resurser som
            står till buds. Vårt rättvisa miljöutrymme är den mängd naturresurser
            som vi kan konsumera på ett hållbart vis, utan att tvinga människor
            att nöja sig med en mindre mängd resurser.
          </note>
          <note>
            En viktig aktör på miljöområdet är Kommissionen för hållbar utveckling,
            CSD, som skapades i samband med världsmiljökonferensen i Rio 1992.
            Den fungerar som ett forum där regeringar och NGO:er bevakar införlivandet
            av Agenda 21, utbyter information om vad som fungerar och inte
            fungerar samt diskuterar bristen på finansiering för innovativa
            tekniklösningar.
          </note>
          <note>
            CSD har uppmuntrat regeringar att förändra dagens ohållbara produktions-
            och konsumtionsmönster.
          </note>
          <note>
            Precis som Margot Wallström uttalade sig på vårt seminarium menar
            jag att det är otroligt viktigt att
          </note>
          <note>
            CSD mäter och rapporterar om hur det går och hur vi sakta men
            säkert tar oss gentemot de mål vi har kommit överens om. Det går
            alltid för sakta för många av oss att nå målen.
          </note>
          <note>
            Fru talman! Många människor får inte de livsmedel de behöver.
            Det grundläggande försörjningsproblemet i dag är i första hand
            att livsmedlen fördelas orättvist, inte att det finns för lite
            livsmedel. På grund av konflikter, brist på demokrati och jämställdhet
            mellan könen samt en orättfärdig ekonomisk ordning fördelas inte
            maten dit där den bäst behövs. Vidare är utarmningen av åkerjorden
            och minskningen av brukningsbar jordbruksmark ett allvarligt hot
            även mot den globala livsmedelsförsörjningen på sikt. Trenden
            med minskande jordbruksmarker måste brytas om vi ska kunna föda
            en växande befolkning.
          </note>
          <note>
            Vi i den rika delen av världen ska inte leva gott på billig livsmedelsimport
            från länder där människor inte har nog med mat för dagen. Vi bör
            sträva efter att den export som sker från u-länder till i-länder
            i första hand är förädlade produkter och inte råvaror, för att
            på så sätt underlätta en utveckling i de livsmedelsexporterande
            u-länderna. I dag är förhållandet det motsatta. Vi importerar
            i första hand råvarugrödor från uländer och exporterar sedan våra
            förädlade produkter tillbaka till dem. Vi har ett ansvar för att
            förändra vår livsmedelskonsumtion och produktion för att bidra
            till en rättvis global livsmedelsförsörjning.
          </note>
          <note>
            En fråga som nu diskuteras inom WTO är regler för handel med
            tjänster. Vi anser att det finns stora risker med att avreglera
            detta område eftersom det skulle försvåra staters möjligheter
            att garantera alla invånares rätt till grundläggande välfärdstjänster.
            Ett exempel som tydliggör detta är vattenförsörjningen, vilket
            tas upp i betänkandet.
          </note>
          <note>
            Rent dricksvatten är en rättighet och ett gemensamt ansvar. En
            förutsättning för att stater ska kunna garantera sina medborgare
            den rätten är att staten har kontroll över vattenförsörjningen
            eller kan ställa krav på de bolag som äger vattendistributionen.
            De nya regler som diskuteras inom WTO kring handel med tjänster
            riskerar att försvåra för stater att ha den kontrollen. Vi anser
            därför den typen av regleringar av företagens rättigheter kring
            handel med tjänster som diskuteras inom WTO som mycket riskfyllda.
          </note>
          <note>
            Jag är glad över att det i utskottsbetänkandet står att vattentillgångar
            inte bör privatiseras eller kommersialiseras, att utgångspunkten
            är att alla människor ska ha tillgång till vatten, att utskottet
            betonar att prissättning på vatten ska ske på ett sätt som tillvaratar
            de mest utsattas behov och intressen.
          </note>
          <note>
            I betänkandet står det även att det är dock inte i alla länder
            som man har klarat av att bygga upp en väl fungerande vatten-
            och avloppsförsörjning inom offentligt satta ramar. I första hand
            tänker man inte på
          </note>
          <note>
            Sverige i det sammanhanget, men samma argument används i den
            svenska debatten om privatiseringen här i landet av vattenresurserna.
          </note>
          <note>
            Närmare var sjätte människa i världen saknar tillgång till rent
            vatten, och många fler lever under hemska sanitära förhållanden.
            Minst tolv miljoner människor om året dör i vattenrelaterade sjukdomar.
          </note>
          <note>
            Färskvattenbrist och utarmade akvatiska ekosystem hotar miljoner
            människors liv. Vattenfrågan tillhör tveklöst de viktigaste miljö-
            och utvecklingsfrågorna.
          </note>
          <note>
            Rent vatten är en förutsättning för livskvalitet, ekonomisk och
            social utveckling samt för ett väl fungerande ekosystem. Därför
            är det viktigt med en säkrad vattenförsörjning för framtida generationer.
          </note>
          <note>
            Fru talman! Jag yrkar bifall till förslaget i betänkandet.
          </note>
          <note type="speaker">
            Anf. 96 LARS LINDBLAD (m) replik:
          </note>
          <note>
            Fru talman! Kjell-Erik Karlsson talade om en solidarisk fördelning
            av tillgångarna. Kjell-Erik Karlsson talar om en kaka vi har och
            som måste fördelas.
          </note>
          <note>
            Jag tror att den väg som Kjell-Erik Karlsson vill gå med den
            statiska synen på en kaka som måste fördelas är det största hotet
            mot fattigdomsbekämpningen. Det är en felaktig bild i samhället
            i dag att rika har blivit rikare och fattiga har blivit fattigare.
            I
          </note>
          <note>
            själva verket är det betydligt mer komplicerat än så.
          </note>
          <note>
            Vissa u-länder har gjort en resa och har blivit rikare, andra
            u-länder har blivit allt fattigare medan iländerna har behållit
            sin ekonomiska styrka överlag.
          </note>
          <note>
            Kjell-Erik Karlsson talade om att livsmedelstillgången är orättvist
            fördelad och att det är problemet. I
          </note>
          <note>
            själva verket finns det en stor tillgång till livsmedel även
            i den fattiga världen. Problemet är att ungefär hälften av de
            livsmedel som tillverkas i Afrika förstörs på grund av att det
            inte finns kylskåp eller att förpackningarna är dåliga - sådant
            vi i västvärlden kan tala illa om. "Det är dåligt med förpackningar.
            De blir sopor."
          </note>
          <note>
            Kjell-Erik Karlsson talade om att vi behöver mer statlig kontroll
            över vattnet. Är det något problem som finns i de afrikanska länderna
            när det gäller tillgången till vatten, är det en alldeles för
            stor kontroll från staternas sida. Inte minst när det gäller socialistiska
            diktaturer i Afrika är vatten något som bara stater och de privilegierade
            i samhället får tillgång till. I dessa stater tvättar de rika
            sina bilar, de som är närmast makten, medan de fattigaste inte
            får tillgång till vatten eftersom det inte finns ett spritt ägande
            av vatten.
          </note>
          <note>
            Jag tror att vi behöver mer privatisering, mer av marknad, inte
            mindre. Den statiska synen som Kjell-
          </note>
          <note>
            Erik Karlsson står för är den som är hotet mot fattigdomsbekämpningen
            och mot möjligheten att få rättvis fördelning av mat och en god
            miljö.
          </note>
          <note>
            Anf. 97 KJELL-ERIK KARLSSON (v)
          </note>
          <note>
            replik:
          </note>
          <note>
            Fru talman! Lars Lindblad pratar mycket om vattnet och hur hemskt
            det skulle vara om staten har kontrollen över vattnet och äger
            vattenresursen. Hur är det på många ställen? Man privatiserar
            vattnet i dessa länder, både själva vattenresursen men framför
            allt distributionssystemet. Vattnet ska tappas upp i flaskor och
            säljas, och ingen har råd att köpa den vattenresursen. Därför
            är det viktigt att det verkligen är staten som har hand om vattenresursen
            och distributionen så att människor har råd att ta till sig vattnet.
          </note>
          <note>
            Det är helt motsatt effekt än vad Lars säger själv.
          </note>
          <note>
            Lars talar mot sig själv.
          </note>
          <note type="speaker">
            Anf. 98 LARS LINDBLAD (m) replik:
          </note>
          <note>
            Fru talman! Det största problemet på det här området är odefinierade
            äganderätter, det vill säga att staten äger allt och att det därför
            är oklart vem som äger saker.
          </note>
          <note>
            De länder som har rört sig allra minst i utvecklingen är socialistiska
            länder i Afrika. De länder som rör sig mest från sin fattigdom
            och har gått mot en rikare utveckling är länder i Asien som har
            gått marknadens väg. Ägandet är mera spritt, och de fattigaste
            får tillgång till marknaden på ett annat sätt än i diktaturerna.
          </note>
          <note>
            Jag tror att det är genom den vägen vi når till en bättre utveckling,
            både på miljöområdet och en ekonomisk tillväxt. Det Kjell-Erik
            Karlsson talar om här, en solidarisk fördelning av tillgångarna,
            en kaka som måste fördelas, är det största hotet mot bekämpningen
            av fattigdomen och för en bättre miljö i de fattiga länderna.
          </note>
          <note>
            Anf. 99 KJELL-ERIK KARLSSON (v)
          </note>
          <note>
            replik:
          </note>
          <note>
            Fru talman! Vem är det som ska äga vattnet i dessa länder? Stora
            tyska bolag, multinationella bolag, köper upp vattenresurserna
            och har hand om vattendistributionen. Vattnet kommer inte människorna
            i landet till godo. Det är därför det är viktigt att man i landet
            självt äger resursen och på det sättet har möjlighet att styra
            distributionen av vattnet. Annars är det bara fråga om att andra
            multinationella bolag ska tjäna ekonomiskt på de fattiga människornas
            vatten.
          </note>
          <note>
            Det blir inte de fattiga som får råd att få vattnet, utan det
            blir de välbeställda i det fattiga landet som har råd att köpa
            vattenresursen.
          </note>
          <note>
            Anf. 100 Miljöminister LENA SOMME-
          </note>
          <note>
            STAD (s):
          </note>
          <note>
            Fru talman! Ärade ledamöter! Det har varit intressant att lyssna
            på debatten så här långt. Skrivelsen om
          </note>
          <note>
            Johannesburgtoppmötet sammanfattar regeringens syn på resultatet
            och vad som nu behöver göras. Den lämnades till riksdagen i en
            strävan efter dialog över partigränserna och med breda samhällslager.
          </note>
          <note>
            Frågor har redan rests till mig och intressanta inlägg har gjorts.
            Jag återkommer gärna till några av dem senare i replikskiftet.
          </note>
          <note>
            Att regeringens skrivelse har föranlett två utskott att bilda
            ett sammansatt utskott för att diskutera hållbar utveckling är
            ett positivt tecken. Jag är övertygad om att sambanden mellan
            utrikespolitiken och miljöoch jordbrukspolitiken kommer att växa
            sig allt starkare. Bistånds- och migrationsminister Jan O Karlsson
            hälsar att han också hade önskat vara här i dag.
          </note>
          <note>
            Sverige deltar i ett globalt projekt för att skapa hållbar utveckling.
            Världstoppmötet i Johannesburg sätter en ny standard som innebär
            att all utveckling ska vara hållbar. Det gäller nu att mobilisera
            alla aktörer för att bidra i omställningen från ett snävt synsätt
            till att se sambanden mellan ekonomisk tillväxt, miljöskydd och
            social rättvisa, att i praktisk handling förena det lokala med
            det globala, att åstadkomma hållbara konsumtions- och produktionsmönster
            i vårt land, samtidigt som vi bidrar till förutsättningar för
            de fattiga i världen att bryta sig ur elände och vanmakt, att
            tro på livet.
          </note>
          <note>
            I fredags avslutades det första internationella uppföljningsmötet
            efter Johannesburg. FN:s kommission för hållbar utveckling, CSD,
            har följt Agenda 21-
          </note>
          <note>
            arbetet i tio års tid och ska nu också se till att de mål som
            sattes upp i Johannesburg uppfylls. Ministeröverläggningarna vid
            mötet fördes i en konstruktiv anda. Viljan hos många att åstadkomma
            förändring var verkligen påtaglig. Ett arbetsprogram för de kommande
            15 åren fastställdes. Vi kan säga att det globala projektet nu
            är i gång. Millennieutvecklingsmålen, Agenda 21 och Johannesburgplanen
            anger vart vi ska ta oss. CSD:s arbetsprogram visar kontrollstationerna.
            Nu förestår arbete på alla nivåer för att översätta överenskommelserna
            från världstoppmötet i handling.
          </note>
          <note>
            Vartannat år kommer CSD att göra en allmän utvärdering av framsteg
            och motgångar. Två år i taget kommer därutöver ett brett tema
            att stå i fokus för erfarenhetsutbyte och nya riktlinjer som skyndar
            på genomförandet. Först görs en översyn av var vi står och vilka
            de största behoven är, och sedan följer ett år för att förstärka
            lösningar på problem. De kommande två åren blir sötvatten det
            övergripande temat. Åren
          </note>
          <note>
            2006-2007 kommer frågor om energi och klimat att stå i centrum
            för en liknande process. De följande två åren behandlas jordbruk,
            som Sverige verksamt bidrog till att föra upp tidigt i arbetsprogrammet,
            inklusive kopplingar till subventioner och koherens.
          </note>
          <note>
            Jag kan också säga att alla de sakområden som behandlas i utskottets
            betänkande kommer att belysas vid varje möte, tillsammans med
            jämställdhet och utbildningsfrågor. Det här ser vi som en viktig
            framgång.
          </note>
          <note>
            CSD:s program löper fram till 2017. Vi tycker att det är ett
            bra program.
          </note>
          <note>
            Det globala samarbetet är nödvändigt. Regeringen delar utskottets
            uppfattning att globaliseringen i grunden är en positiv process.
            Marknadskrafterna ska samspela med demokratiska forum för beslutsfattande.
            De svagas rättigheter ska skyddas, och kommande generationers
            möjligheter ska försvaras. Sambandet miljö, fattigdom och kvinnors
            villkor behöver ges speciell uppmärksamhet. Jag välkomnar utskottets
            tydliga signal att folkvalda parlamentariker ska ses som en resurs
            i detta arbete. En diskussion i den frågan fördes vid CSD-mötet.
            Den diskussionen bör hållas vid liv.
          </note>
          <note>
            Det globala projekt för hållbar utveckling som jag gett en vink
            om här ska genomföras i FN:s medlemsländer, i kommuner och i bostadskvarter.
            Insatserna och initiativen hör ihop, från det globala ned till
            det lokala.
          </note>
          <note>
            I slutet av augusti står Sverige värd för en konferens i Luleå
            dit miljöministrarna från alla Östersjöländer har inbjudits. Min
            förhoppning är att vi där ska kunna enas om en deklaration som
            preciserar våra åtaganden från Johannesburg i tydliga, tidsbestämda
            mål för vår egen region. Regeringens arbete för hållbar utveckling
            berör alla politikområden. Alla departement och myndigheter ska
            bidra. En stor uppgift blir att engagera och ge möjligheter för
            lokala krafter i det globala projektet. Riksdagens ledamöter kan
            spela en viktig roll.
          </note>
          <note>
            Det kommande året reviderar vi Sveriges nationella strategi för
            hållbar utveckling. Förutom en tydlig kurs när det gäller statens
            åtgärder, inbegripet vår utrikespolitik, är det min ambition och
            förhoppning att kommuner och företag, föreningar och engagerade
            medborgare ska känna sig delaktiga, identifiera sina roller och
            ta egna initiativ i processen.
          </note>
          <note>
            I skrivelsen aviserade regeringen att världstoppmötet föranledde
            en analys av hur arbetet för hållbar utveckling bör samordnas
            på nationell nivå. Resultatet av den analysen kommer inom kort
            att offentliggöras.
          </note>
          <note>
            Låt mig avslutningsvis kommentera tre frågor som förtjänar särskild
            prioritet när vi tar oss an Johannesburgplanen:
          </note>
          <note>
            - Fattigdomsbekämpningen
          </note>
          <note>
            - Skapandet av hållbara konsumtions- och produktionsmönster
          </note>
          <note>
            - Hållbar energiförsörjning
          </note>
          <note>
            I dag tog regeringen beslut om en proposition om en ny, sammanhållen
            politik för en rättvis och hållbar utveckling. Det är en proposition
            som sätter dem i fokus som inte fått del av det välstånd som globaliseringen
            har bidragit till. Fattiga människor och länder, inte minst de
            allra fattigaste, ska ges makt och större möjligheter att dra
            nytta av de fördelar som det ökade globala utbytet innebär. Den
            nya politikens genomförande kommer att kräva förbättrad samordning
            mellan politikområden, det vi kallar policykoherens. Jag kan säga
            att vi här ligger kanske först i världen med att verkligen på
            allvar försöka genomföra en politik med koherens när det gäller
            fattigdomsbekämpningen.
          </note>
          <note>
            Utvärdering och analys av våra samlade åtgärder kommer att vara
            oumbärliga i arbetet med att skapa en sammanhållen politik. Regeringen
            kommer därför att återkommande rapportera till riksdagen om insatserna
            för att nå målet om en rättvis och hållbar global utveckling.
          </note>
          <note>
            Sverige ska vara ett föredöme i att utveckla hållbara konsumtions-
            och produktionsmönster. Vi ska utveckla goda exempel på kunskapsuppbyggnad,
            informationsspridning, styrmedel och samverkansformer på nationell
            nivå. Insatserna ska ta hänsyn till produkternas hela livscykel
            från råvara till avfall. Den offentliga sektorn ska gå före bland
            annat genom att ta miljöhänsyn vid offentlig upphandling. Regeringen
            är aktiv. Ett internationellt kemikaliesekretariat har skapats.
            Skattelättnader har införts för koldioxidneutrala bränslen. En
            statssekreterargrupp arbetar med att inrätta ett nationellt center
            för utveckling, entreprenörskap och export inom miljöteknikområdet.
            En utredare ska få i uppdrag att föreslå en handlingsplan för
            hållbar konsumtion. I dag beslutade regeringen, som vi har hört,
            om en kretsloppsproposition som kommer att föreläggas riksdagen.
            Sverige kommer att fortsätta att vara drivande i utvecklingen
            av ett globalt tioårigt ramverk för hållbar konsumtion och produktion.
          </note>
          <note>
            Tillgången till energi är en överlevnadsfråga för de två miljarder
            som saknar tillgång till modern energi. Detta var, som vi har
            hört, en av utgångspunkterna för ett särskilt EU-initiativ i Johannesburg.
            Syftet är att bidra till fattigdomsbekämpning och att uppnå millennieutvecklingsmålen
            genom nya förutsättningar för ekonomiska, sociala och institutionella
            förändringar i u-länderna som ska förbättra utvecklingsländernas
            tillgång till energi.
          </note>
          <note>
            Energiförsörjningen är samtidigt en viktig del av välfärden och
            miljöansvaret i industrialiserade länder.
          </note>
          <note>
            Det energipolitiska beslutet från år 2001 genomförs nu i Sverige.
            Den gröna skatteväxlingen ger resultat.
          </note>
          <note>
            Ett kvotbaserat elcertifikatssystem har just trätt i kraft. I
            Johannesburg kunde inte EU få gehör för sina krav på energimål.
            Däremot tog vi initiativ till en koalition för länder som vill
            gå före och sätta egna mål. En ministerkonferens kommer att hållas
            om ett par veckor för de närmare 80 deltagande länderna.
          </note>
          <note>
            Sedan vi senast sågs här i kammaren har nationalkommittén för
            Agenda 21 och Habitat redovisat sina slutsatser. Slutbetänkandet
            innehåller en lång rad förslag som nu är föremål för remissbehandling.
            När remissvaren har sammanställts avser jag att samla skilda intressenter
            till en hearing för att belysa möjligheter och prioriteringar
            i det fortsatta arbetet. Dialogen och samarbetet för hållbar utveckling
            behövs.
          </note>
          <note type="speaker">
            Anf. 101 LARS LINDBLAD (m) replik:
          </note>
          <note>
            Fru talman! Jag talade i mitt anförande om tillgången till energi
            som en förutsättning för att minska glappet mellan u- och i-länder
            och värdet av att vi i västvärlden satsar på ren och effektiv
            energiförsörjning. Vidare talade jag om värdet av att vi i den
            rika världen måste lämna ett utrymme för u-länderna att växa.
          </note>
          <note>
            I regeringens skrivelse om Johannesburgstoppmötet står två målsättningar:
            att stimulera användningen av befintlig effektiv energiteknik
            och främja introduktion av ny samt en ambition att satsa på vetenskap
            forskning som syftar till att minska utsläppen av växthusgaser.
            Det låter jättebra.
          </note>
          <note>
            Min första fråga till miljöministern är: Delar miljöministern
            min syn att vi måste lämna ett utrymme på energiområdet för växande
            u-länder? Min andra fråga är: Hur menar ministern att det ska
            gå till? Jag upplever att vi står och stampar på samma ställe
            i dag.
          </note>
          <note>
            Anf. 102 Miljöminister LENA SOMME-
          </note>
          <note>
            STAD (s) replik:
          </note>
          <note>
            Fru talman! Jag delar uppfattningen att vi bör lämna ett utrymme,
            men jag tror vi har väldigt olika uppfattningar på vilket sätt
            det ska ske. Jag förstår att
          </note>
          <note>
            Lars Lindblad tycker att vi ska göra det genom att utveckla kärnkraften
            och därmed lämna ett farligt avfall efter till kommande generationer.
            Vår tanke är att vi ska försöka åstadkomma en effektiv energiförsörjning
            i världen, inte genom en ohållbar energiform utan genom hållbar
            och förnybar energi. Det är skillnaden i våra uppfattningar.
          </note>
          <note>
            Jag tyckte att det var intressant att höra Lars
          </note>
          <note>
            Lindblads inlägg. Vi har väldigt olika uppfattningar om detta.
            Lars Lindblad ser att vi har en för stark miljöprofil i vår hållbara
            utveckling och menar att ju mer marknad, desto bättre hållbar
            utveckling och desto bättre fattigdomsbekämpning.
          </note>
          <note>
            Jag delar inte den uppfattningen. Jag ser att till exempel stora
            delar av Östasien är i dag rika länder, inte bara därför att man
            har satsat på marknadsekonomin utan också därför att man har satsat
            stora offentliga resurser på till exempel public health och miljöåtgärder,
            som har skapat goda förutsättningar för ett väl fungerande samhälle.
            Detsamma gäller oss här i Europa och i andra länder. Det finns
            inget land som har åstadkommit en hälsosam och bra miljö och en
            ekonomisk utveckling utan en väl fungerande stat och väl fungerande
            offentliga insatser för att skydda miljö och hälsa. Här har vi
            en fundamental skillnad mellan
          </note>
          <note>
            Moderaterna och Socialdemokraterna, och jag tror även andra partier.
          </note>
          <note>
            Nu har vi den här skillnaden, och det intressanta är att precis
            detta ser vi också i Europaparlamentet.
          </note>
          <note>
            Jag konstaterar med tillfredsställelse att Roger Karlsson till
            exempel tycker att vi ska bedriva en tuff kemikaliepolitik, medan
            Moderaterna röstade mot en tuff kemikaliepolitik i Europaparlamentet.
            Även där ser vi denna skillnad i synen på hållbar utveckling.
          </note>
          <note type="speaker">
            Anf. 103 LARS LINDBLAD (m) replik:
          </note>
          <note>
            Fru talman! Regeringens målsättningar på energiområdet låter
            väldigt lockande. Problemet med den politik som regeringen gjort
            upp med samarbetspartierna och Centern är att den leder till en
            helt annan situation i verkligheten. I verkligheten har Sveriges
            beroende av kol och olja ökat. Förvisso sker inte alla utsläppen
            i Sverige. Vi exporterar problemen till
          </note>
          <note>
            Danmark och andra länder. Det är förvisso en intressant syn på
            globalt ansvarstagande. Det är lite att hålla för ögon och öron
            och låtsas att de inte finns, utsläppsstatistiken syns bara i
            Danmark och andra länder.
          </note>
          <note>
            Hur ska vi komma ifrån det elände som finns i verkligheten i
            dag? Vi har en lösning på kort sikt -
          </note>
          <note>
            kärnkraften bland annat - medan vi vill se en teknikutveckling
            på längre sikt. Har regering en lösning på hur vi snabbt kan komma
            ifrån fossilbränsleberoendet som blir allt större dag för dag?
          </note>
          <note>
            Sedan vill jag ställa en fråga till miljöministern.
          </note>
          <note>
            Jag blir lite orolig när miljöministern pratar om det så farliga
            kärnbränslet. Det är klart att vi har ett problem i Sverige med
            kärnbränslet, men jag antar att miljöministern anser att den lösning
            som vi nu arbetar fram tillsammans med Svensk Kärnbränslehantering,
            det vill säga att lägga det i Oskarshamn, Östhammar eller var
            det nu kan hamna, är en tillräckligt god lösning för att ta hand
            om detta bränsle. Jag måste säga att jag blir lite oroad över
            hur miljöministern artikulerade detta.
          </note>
          <note>
            Anf. 104 Miljöminister LENA SOMME-
          </note>
          <note>
            STAD (s) replik:
          </note>
          <note>
            Fru talman! Låt mig börja med den sista frågan.
          </note>
          <note>
            Det är självklart att jag som miljöminister och ansvarig för
            den myndighet som har ansvar för kärnavfallet tar detta på största
            allvar och har förtroende för de processer som vi arbetar med.
            Där behöver det inte råda något tvivel. Sedan har vi en annan
            uppfattning om detta är en framtida energikälla som vi bör satsa
            på. Som Lars Lindblad vet har vi en långsiktig strategi. Vi har
            just nu en utredare som ser över det långsiktiga arbetet med avvecklingen
            och kommer att rapportera till regeringen inom kort. Då hoppas
            att vi så småningom ska kunna återkomma med en diskussion om de
            långsiktiga lösningarna.
          </note>
          <note>
            Redan nu har vi, som jag nämnde i mitt anförande, ett elcertifikatssystem
            i kraft som kommer att resultera i tio terawattimmar förnybar
            energi utöver mycket förnybar energi som vi redan har i Sverige.
          </note>
          <note>
            Det finns mycket som vi kan vara eniga om när det gäller forskning
            och utveckling på det här området.
          </note>
          <note>
            Hur ska vi se på den nationella försörjningen? Låt mig säga att
            vi under många år har haft ett överskott av grön energi eller
            vattenenergi som vi också exporterat, det senaste året har vi
            importerat. Jag tror långsiktigt att vi har en marknad i Europa
            som hänger ihop. Därför har vi också en gemensam strategi inom
          </note>
          <note>
            EU för att hantera klimatproblemen, nämligen handeln med utsläppsrätter
            som jag ser fram emot. Då kommer det bli så att vi måste hantera
            de här problemen tillsammans, och så kommer vi att fortsätta att
            arbeta i nära samarbete med övriga EU-länder för att klara klimatmålet.
          </note>
          <note>
            Anf. 105 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! I dag får vi glädjas tillsammans med miljöministern
            över att Sverige ligger etta i världen i policykoherens. Det noterar
            vi.
          </note>
          <note>
            Jag skulle tycka att det var roligare att få glädjas tillsammans
            över innehållet i den kretsloppsproposition som har presenterats
            för den häpna världspressen, som hungrat och törstat efter den.
            Miljöministern deltar i den här debatten, och det är jättebra.
            Hon hade tio minuter på sig att här presentera innehållet i den.
            I stället väljer hon att presentera den för medierna - en överenskommelse.
            Det stämmer illa med den synpunkt som miljöministern tidigare
            uttalade om hur viktiga riksdagsledamöterna är. Nog gnölat.
          </note>
          <note>
            Det jag ville fråga och vill ha lite förtydliganden om är Sveriges
            insatser när det gäller att få fram kraftfulla och verksamma institutionella
            ramverk för att kunna driva miljöutvecklingen globalt. Det har
            talats om UNEP:s utveckling, att arbeta fram en världsmiljöorganisation
            av liknande karaktär som
          </note>
          <note>
            Världshandelsorganisationen. Hur ser miljöministern på det? Vilket
            arbete lägger Sverige ned?
          </note>
          <note>
            Till slut vill jag fråga när vi nu samtalar om hållbar utveckling
            och vi nyligen också har fått oss en tilläggsbudget till livs:
            Är besparingen på sanering av förorenade områden ett bra sätt
            att bedriva arbete med hållbar utveckling i Sverige?
          </note>
          <note>
            Anf. 106 Miljöminister LENA SOMME-
          </note>
          <note>
            STAD (s) replik:
          </note>
          <note>
            Fru talman! Låt mig börja med den internationella miljöförvaltningen.
            Jag tror att vi alla skulle vilja se en starkare organisation
            inom FN för miljön. Vi ser när WTO möter en lång rad enskilda
            miljökonventioner vilken splittring som finns. Principiellt kan
            vi säga att Sverige har arbetat oerhört hårt för att förstärka
            den internationella miljöförvaltningen. Förslaget om en internationell
            miljöorganisation har ett mycket svagt stöd framför allt från
            G 77-länderna.
          </note>
          <note>
            Det har visat sig omöjligt att egentligen driva den.
          </note>
          <note>
            Det är några länder som har drivit den mycket starkt,
          </note>
          <note>
            Frankrike bland annat. Resultatet i Johannesburg är att detta
            inte är möjligt att driva igenom. Det uppfattas dessutom mycket
            negativt av u-länderna. Det är inte bara så att man lite grann
            är emot, utan man är väldigt negativ.
          </note>
          <note>
            Så ser den faktiska verkligheten ut.
          </note>
          <note>
            Vad vi nu däremot fattade beslut om i Johannesburg är betydliga
            förbättringar när det gäller hela förvaltningen för hållbar utveckling
            där Ecosoc får ett helt annat ansvar vid sidan av säkerhetsrådet.
            CSD
          </note>
          <note>
            stärks också under Ecosoc när det gäller hållbar utveckling.
            Ambitionen är att även UNEP stärks. Sverige är mycket aktivt i
            att stödja UNEP:s arbete.
          </note>
          <note>
            Vi ser också att det har påbörjats ett arbete mellan miljökonventionerna
            att samordna sina administrationer till exempel. I allt detta
            arbete har svenska förhandlare och Sverige varit mycket djupt
            involverade och har drivit mycket starkt att vi ska få en stark
            internationell förvaltning.
          </note>
          <note>
            Förorenade områden handlade den andra frågan om. Det är alltid
            tråkigt när man ska dra ned någon post. Vi var tvungna även från
            Miljödepartementets sida att bidra i de nedskärningar som man
            var tvungen att göra. Förorenade områden är en fråga där vi har
            möjlighet att uppnå de miljömål som vi har satt upp.
          </note>
          <note>
            Vi kan avvakta något och hålla inne pengar utan att det riskerar
            de långsiktiga målen för de förorenade områdena. Vi har ambitionen
            att upprätthålla den nivå som vi ska nå till. Det här området
            var enligt vår bedömning det bästa att hålla tillbaka på.
          </note>
          <note>
            Anf. 107 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! När det gäller att UNEP:s utveckling och att stärka
            de globala mekanismerna låter det som vanligt - vi har hört det
            förut. Man ställer sig upp och deklarerar högtidligt att man ska
            stötta och ta nya tag, men så fortsätter man i de gamla strukturerna.
            Samtidigt växer sig WTO starkt och får ännu mer muskler.
          </note>
          <note>
            Man har förlikningsmekanismer och sanktionsmekanismer, men på
            miljöområdet finns det väldigt lite av detta.
          </note>
          <note>
            Om jag har uppfattat saken rätt har EU:s ministerråd uttalat
            sig för något slags världsmiljöorganisation.
          </note>
          <note>
            En WTO-arbetsgrupp och även utredningar inom
          </note>
          <note>
            UNEP har lämnat ett sådant förslag. Varför finns det inte sådana
            möjligheter? Varför har Sverige och andra länder misslyckats med
            att driva den frågan?
          </note>
          <note>
            Hur kommer nu UNEP att stärkas?
          </note>
          <note>
            På de förorenade områdena ligger gamla soptippar, gamla gifttunnor
            och gamla gruvområden som varje dag, varje timme och varje minut
            läcker ut gift i naturen. Vi har en statsbudget som innehåller
            ett ganska stort antal miljarder. Är det en bra prioritering att
            spara 150 miljoner - cirka en tredjedel av anslaget
          </note>
          <note>
            - med tanke på en hållbar utveckling?
          </note>
          <note>
            Anf. 108 Miljöminister LENA SOMME-
          </note>
          <note>
            STAD (s) replik:
          </note>
          <note>
            Fru talman! Det finns i budgeten mycket stora medel avsatta för
            marksanering, och det har skett en stor ökning av anslaget under
            senare år.
          </note>
          <note>
            Dessa projekt bedrivs i prioritetsordning. Det har gjorts en
            omfattande genomgång av vilka markområden som har högsta prioritet,
            och där går man in först.
          </note>
          <note>
            Detta utredningsarbete har tagit en viss tid. Det innebär att
            det har varit svårt att ögonblickligen sätta alla dessa pengar
            i arbete. Nu ser vi att processen börjar att komma i gång, och
            vi har resurser för att ta tag i de svåraste problemen, vilket
            vi gör med det snaraste.
          </note>
          <note>
            Jag tycker att man ska säga att det är bra att vi i miljöbudgeten
            har prioriterat marksanering på det sätt som vi har gjort.
          </note>
          <note>
            Varför misslyckas vi med en internationell miljöorganisation?
            G 77 är en av de största förhandlingsgrupperna som inte är intresserad
            av detta. Internationella miljöförhandlingar är mycket svåra att
            genomdriva. Det är lätt att rita upp en fin karta över vilka miljöorganisationer,
            tvistlösningsmekanismer och sanktionssystem som vi vill ha, men
            detta är oerhört svårt att genomdriva i praktiken. Vi måste ha
            det stora flertalet länder med oss för att vi ska kunna genomföra
            förslaget om en internationell miljöorganisation.
          </note>
          <note>
            Min bedömning just nu är att vi bör jobba vidare inom miljökonventionen
            med att stärka det som vi kallar för compliance, uppföljningsmekanismer.
            Vi har sådana i klimatkonventionen. Förmodligen är detta det enklaste
            att fortsätta framåt på.
          </note>
          <note>
            Jag tycker inte att man vara föraktfull och säga att allt fortsätter
            i samma spår och att man inte gör någonting radikalt. Det fungerar
            inte på det sättet. Men vi går framåt, och jag kan övertyga Sven
            Gunnar
          </note>
          <note>
            Persson om att UNEP går framåt och att det går bra.
          </note>
          <note>
            Det kan finnas vissa fördelar med en organisation som UNEP som
            har till uppgift att verka i alla sektorer inom FN-systemet, och
            det jobbar man hårt med, vilket Sverige försöker att stödja.
          </note>
          <note type="speaker">
            Anf. 109 ROGER KARLSSON (c) replik:
          </note>
          <note>
            Fru talman! Vid mötet i Johannesburg var hållbara produktions-
            och konsumtionsmönster ett viktigt ämne, och det är jag glad över.
          </note>
          <note>
            För mig handlar detta delvis om kemikaliepolitik och giftfria
            kretslopp. I det sammanhanget vill jag ta tillfället i akt och
            ställa en fråga om det förslag som
          </note>
          <note>
            Margot Wallström har presenterat om en ny kemikalielagstiftning.
          </note>
          <note>
            I mitt tycke är utbytesprincipen, substitutionsprincipen, urvattnad
            i det förslaget. Vi har utbytesprincipen väldigt tydligt inskriven
            i svensk lagstiftning.
          </note>
          <note>
            Den innebär enkelt uttryckt att en kemikalie ska bytas ut om
            det finns en annan som är bättre från miljösynpunkt.
          </note>
          <note>
            I förslaget till ny EU-lagstiftning sägs att man ska godkänna
            en kemikalie om kontrollen är tillräcklig.
          </note>
          <note>
            Man går till och med så långt att en kemikalie kan godkännas
            även om kontrollen inte är tillräcklig. Det räcker med att de
            samhälleliga fördelarna väger över miljöhänsynen. Det anser jag
            vara en väldigt tydlig urvattning av en grundläggande princip.
            Man bryter dels mot utbytesprincipen, dels också mot försiktighetsprincipen.
            För mig är det viktigt att man håller fast vid sådana här enkla
            utgångspunkter i miljöpolitiken och kemikaliepolitiken.
          </note>
          <note>
            Min fråga till miljöministern är då: Vad kan detta komma att
            innebära för svensk kemikalielagstiftning?
          </note>
          <note>
            Vilka åtgärder avser miljöministern att vidta för att detta inte
            ska bli det slutgiltiga förslaget?
          </note>
          <note>
            Anf. 110 Miljöminister LENA SOMME-
          </note>
          <note>
            STAD (s) replik:
          </note>
          <note>
            Fru talman! Jag delar Roger Karlssons oro över att substitutionsprincipen
            är urvattnad i det förslag som har lagts fram av kommissionen.
            Vi har väntat länge på det här förslaget och det har stått en
            oerhört stark strid om det. Sverige har varit mycket aktivt i
            förberedelsearbetet inför rådsslutsatserna, och vi har lagt fram
            en egen proposition eftersom vi vill se en förändring. Vi har
            också varit mycket aktiva i hela processen fram till detta förslag.
          </note>
          <note>
            Vi har fått igenom vissa viktiga punkter angående farliga ämnen
            som vi har varit oroliga över. Det här är ett stort bekymmer.
            Nu kommer vi att granska detta som senare ska gå till rådet. Där
            kommer Sverige självfallet att agera.
          </note>
          <note>
            Det här är en mycket besvärlig fråga. Vi är också oroliga för
            att det nu är Italien som ska ta över ordförandeskapet i EU och
            för hur man kommer att hantera denna fråga.
          </note>
          <note>
            Vi gör allt vi kan för att fortsätta att arbeta för att det ska
            bli en så skarp kemikaliepolitik som möjligt.
          </note>
          <note>
            Sedan ställdes frågan vad vi kan göra på egen hand. Vi i Sverige
            har lyckats att bibehålla undantag och fått med oss EU i båten.
            Detta är ett av de områden där Sverige låg långt före och där
            vi har fått EU
          </note>
          <note>
            att komma i fatt, och vi har ju väntat på det här förslaget.
          </note>
          <note>
            Jag kan inte direkt säga vilka undantag som kan bli aktuella,
            men det är klart att jag känner en stor oro. Just nu har vi svåra
            frågor kring bekämpningsmedel på bordet, till exempel bekämpningsmedlet
            paraquat som har varit förbjudet i Sverige sedan
          </note>
          <note>
            1980-talet och som vi nu riskerar att få godkänna. Så det är
            mycket viktigt att vi driver den här frågan skarpt.
          </note>
          <note>
            Jag vill också understryka att våra kolleger i Europaparlamentet
            bidrar i den process som nu ligger framför oss.
          </note>
          <note type="speaker">
            Anf. 111 ROGER KARLSSON (c) replik:
          </note>
          <note>
            Fru talman! Först och främst kan jag garantera att
          </note>
          <note>
            Centerpartiets EU-parlamentariker, precis som Centerpartiet,
            kommer att bidra aktivt i det här sammanhanget.
          </note>
          <note>
            Jag är nöjd över att miljöministern delar min oro.
          </note>
          <note>
            Det är oroväckande om man urvattnar en sådan här grundläggande
            princip som vi har i svensk kemikalielagstiftning och som borde
            finnas med i europeisk kemikalielagstiftning.
          </note>
          <note>
            Den svenska substitutionsprincipen har testats och har i dagsläget
            befunnits vara tillämpbar i EU.
          </note>
          <note>
            Det handlar om stå upp och agera i rådet. Min oro är att Sverige
            skulle kunna byta bort en urvattnad substitutionsprincip mot inrättande
            av en kemikaliemyndighet. Jag vill bara lyfta fram detta, så att
            Sverige inte är berett att acceptera en sådan lösning.
          </note>
          <note>
            Vi bör verkligen jobba för att inte bara få till stånd svenska
            undantag utan för att det blir en kemikaliepolitik på EU-nivå
            som utgår från substitutionsprincipen.
          </note>
          <note>
            Anf. 112 Miljöminister LENA SOMME-
          </note>
          <note>
            STAD (s) replik:
          </note>
          <note>
            Fru talman! Vi är eniga om substitutionsprincipen betydelse.
            Det är också klarlagt hur Sverige ser på den. Även vi kan ju se
            något slags bortre gräns för när det inte är möjligt att substituera,
            men den gränsen ligger mycket långt borta, så vi anser att denna
            princip ska ha en skarp tillämpning.
          </note>
          <note>
            Jag verkar nu för att substitutionsprincipen tas med i EU:s konstitutionella
            fördrag. Den bör finnas med där som en grundläggande princip.
          </note>
          <note>
            Jag kan också försäkra att det inte skulle föresväva mig - jag
            blir nästan på gränsen till förolämpad -
          </note>
          <note>
            att vi skulle förhandla bort grunddragen i vår kemikaliepolitik.
            Det finns inget politikområde där Sverige har kämpat så hårt som
            vi har gjort i kemikaliepolitiken. Vi gör det i EU, och vi gör
            det nu också globalt för att driva igenom de principer som vi
            tycker är angelägna. Försiktighetsprincipen och substitutionsprincipen
            är också viktiga som en förebild för andra politikområden.
          </note>
          <note>
            Det kommer också att bli en hård match och vi kommer att mötas
            av ett hårt motstånd från den andra sidan, och det kommer inte
            bara att handla om substitutionsprincipen. Det stora bekymret
            här är att det från svensk sida kan saknas delar. Vi ska nu analysera
            detta på departementet. Jag har fortfarande inte fått en fullständig
            analys som utmynnar i hur vi ska positionera oss. Men min bedömning
            är att det här inte når tillräckligt långt fram. Ändock kommer
            det att finnas krafter som tycker att man har gått för långt från
            kommissionens sida, så det här blir en mycket tuff fråga framöver.
          </note>
          <note type="speaker">
            Anf. 113 SVERKER THORÉN (fp) replik:
          </note>
          <note>
            Fru talman! Folkpartiet har tagit uppdraget från
          </note>
          <note>
            Johannesburg, att åka hemma och se till att strukturer och styrmedel
            verkligen bidrar till hållbar utveckling och inte motverkar det,
            på allvar. Vårt förslag har vi presenterat tidigare och även här
            i dag, som miljöministern har hört. Till min sorg kan jag inte
            upptäcka någonting som visar på att miljöministern eller regeringen
            skulle ha köpt idén än så länge. Men Centern, Miljöpartiet, kd
            och vi står bakom idén.
          </note>
          <note>
            Jag hörde i miljöministerns anförande om ett fortsatt arbete,
            som tidigare, med bland annat en analys av samordningen i arbetet
            för hållbar utveckling. Det vore intressant att få detta något
            utvecklat här i relation till det som vi föreslår och få lite
            ledning i hur det kommer att gå till.
          </note>
          <note>
            Anf. 114 Miljöminister LENA SOMME-
          </note>
          <note>
            STAD (s) replik:
          </note>
          <note>
            Fru talman! Jag tycker att förslaget om en hållbarhetskommission
            är intressant, därför att jag tror att vi är eniga om att vi behöver
            lyfta fram hållbarhetsfrågorna. Det som vi nu arbetar med inom
            regeringen är snarast att lyfta fram dem i regeringens arbete,
            i samordningen av våra politikområden. Jag uppfattar att det i
            förslaget om en hållbarhetskommission handlar om en utomstående
            kommission, möjligtvis med experter som skulle göra en översyn.
          </note>
          <note>
            Låt mig säga att jag tycker att det redan genomförs mycket arbete
            av det här slaget. Något som förvånar mig lite när jag hör det
            här är att det låter som att ingenting någonsin har gjorts, att
            vi inte bara ska lappa och laga utan rensa bordet rent och se
            över hela samhällsmaskineriet och se till att det blir hållbart.
          </note>
          <note>
            Jag menar att det finns väldigt mycket vi kan bygga på och att
            mycket har gjorts. Vi har haft ett omfattande arbete under 1990-talet
            inom alla politikområden när det gäller att integrera och arbeta
            med hållbar utveckling. Regeringens hållbarhetsskrivelse är en
            naturlig utgångspunkt för att på politikområde för politikområde
            se hur hållbarhetsperspektivet ska komma in och hur de politiska
            verktygen ska förändras.
          </note>
          <note>
            Jag tror också att det är viktigt att se att valet av politiska
            verktyg är ett politiskt val. Det finns olika sätt att uppnå ett
            hållbart samhälle. Vi har i dag en väldigt god grund i miljömålen,
            där vi har slagit fast vad vi vill uppnå i miljötillståndet. Vi
            har också tre strategier för hur vi ska arbeta: strategin för
            kretslopp, strategin för effektivisering och strategin för hållbart
            nyttjande. Hållbar utveckling handlar mycket om att få dessa strategier
            och agerandet på plats i alla sektorer, och det jobbar vi redan
            i dag väldigt intensivt med. Jag tycker att vi ska bygga vidare
            på den process som vi har påbörjat i stället för att ta ett nytt
            tag och säga att nu ska allt lappande och lagande bort och nu
            sätter vi i gång från början, för jag tror att vi har mycket att
            arbeta vidare utifrån.
          </note>
          <note type="speaker">
            Anf. 115 SVERKER THORÉN (fp) replik:
          </note>
          <note>
            Fru talman! Mycket har gjorts, mycket är bra. Det är mycket som
            miljöministern och jag är eniga om.
          </note>
          <note>
            Men jag kan inte låta bli att kommentera att när jag läser till
            exempel sammanfattningen av Nationalkommittén för Agenda 21, får
            jag sida upp och sida ned bekräftat att det här behövs, inte minst
            för att komma till rätta med de problem som gör att individer
            och företag upplever att de motarbetas i sin strävan att bidra
            till ett hållbart samhälle.
          </note>
          <note>
            Jag kan inte underlåta att ställa en fråga. Vi ska ju få höra
            mer om detta vid en hearing i höst. Man ska ju städa hemma också,
            och ett av de konstateranden som kommittén gör är att en samordning
            i Regeringskansliet av politiken för Agenda 21 och hållbar utveckling
            är efterfrågad. Jag skulle gärna vilja veta lite om vad som görs
            åt detta just nu, eftersom det finns med i betänkandet. Jag tycker
            att det är oroväckande att behöva vänta till i höst på ett svar
            på just den frågan.
          </note>
          <note>
            Anf. 116 Miljöminister LENA SOMME-
          </note>
          <note>
            STAD (s) replik:
          </note>
          <note>
            Fru talman! Jag hoppas kunna återkomma betydligt tidigare än
            i höst med att tala om på vilket sätt vi ska samordna arbetet
            för hållbar utveckling i Regeringskansliet. Jag tror liksom Sverker
            Thorén att det är viktigt att göra det. Jag tror också att det
            är viktigt att vi fortsätter den översyn som pågår av alla politikområden.
            Jag är beredd att diskutera olika alternativ och hoppas att vi
            ska kunna fortsätta dialogen både här i kammaren och på andra
            håll.
          </note>
          <note>
            Jag tror alltså att det är viktigt att vi tar vår utgångspunkt
            på ett ganska tydligt sätt i det vi redan har gjort. Jag tycker
            att miljömålen, strategierna och det arbete vi gör där är en bra
            utgångspunkt.
          </note>
          <note type="speaker">
            Anf. 117 EWA BJÖRLING (m):
          </note>
          <note>
            Fru talman! Hållbar utveckling är ett oerhört stort uttryck för
            mig. Jag menar att det ska vara någonting som är beständigt och
            hållbart samtidigt som man strävar efter en utveckling. För mig
            är utveckling tätt sammankopplat med forskning, nydanande forskning.
          </note>
          <note>
            Det bästa exempel som jag vet på hållbarhet hittills är vår jord,
            som startade för 4 ½ miljarder år sedan, och redan för 3 ½ miljarder
            år sedan hade vi fossil.
          </note>
          <note>
            När det gäller utveckling startar jag vid 1900-
          </note>
          <note>
            talet, i början av 1950-talet. Då gjorde man de första försöken
            med att efterlikna en primär jordsoppa. Man blandade metan, ammoniak,
            vätgas och vatten och stängde in detta. Då kunde man visa att
            aminosyror och nukleotider bildades, och det blev äggviteämnen
            med genetisk information. Redan 1953 - det är alltså
          </note>
          <note>
            50 år sedan i år - knäckte Watson och Crick DNA-
          </note>
          <note>
            koden.
          </note>
          <note>
            Nu under 2000-talets början kan vi se ett stort paradigmskifte
            när man har löst det mänskliga genomet och vet att människan består
            av mindre än 30 000
          </note>
          <note>
            gener och att flera andra arter, vitt skilda från oss enligt
            vår uppfattning, består av ganska många likartade gener.
          </note>
          <note>
            Vi har i dag en mer total genomkunskap som ett slags instruktionsbok
            över kroppen. Man forskar i dag också på stamceller för att vidare
            kunna utveckla medicinsk teknik och se nya diagnostiska möjligheter,
            nya terapeutiska möjligheter och möjligheter till bättre prevention.
          </note>
          <note>
            Jag är övertygad om att den här typen av utveckling inte går
            att stoppa, och jag tycker inte heller att vi ska göra det. Det
            svåra kommer däremot att vara vem som ska ha tillgång till den
            nya genteknikens medel och hur vi styr detta.
          </note>
          <note>
            Visst är det ganska fascinerande att vi har kommit så långt,
            men samtidigt som vi klarar av allt det här har vi inte lyckats
            att lösa problemen med att få till en hållbar energiutveckling.
            Varför har vi inte kommit längre i vår forskning och skapat tillräckliga
            resurser för mer forskning?
          </note>
          <note>
            Om man är lite drastisk kan man tänka som Craig
          </note>
          <note>
            Venter, han som låg bakom den största delen av kartläggningen
            av humangenomet. Han bestämde sig för att klara detta, och han
            gjorde det.
          </note>
          <note>
            Nu har han bestämt sig för att nästa uppgift är att säkra vattentillgången
            i världen genom att vilja konstruera ett nytt biosystem. Resolut
            har han då tagit vatten från en sjö med väldigt få mikroorganismer,
          </note>
          <note>
            Kargassosjön, och bestämt sig för att kartlägga alla dessa gener
            för att kunna göra ett nytt biosystem med vatten i framtiden.
            Det är ett sätt att göra det på. Jag menar att det finns flera
            andra sätt.
          </note>
          <note>
            Vad jag egentligen vill uttrycka med dessa olika exempel är att
            vi måste tro mer på framtiden, visa mer optimism och kraftigare
            stödja nya landvinningar inom forskningens värld. Inte minst gäller
            det utvecklingen av IT, som är ett av de viktigaste instrumenten
            för globalisering.
          </note>
          <note>
            Regeringen tar i sin skrivelse upp en lösning som innebär att
            vi ska stimulera användningen av befintlig energiteknik och främja
            introduktionen av ny. Vi moderater tolkar det som ett erkännande
            av kärnkraften och framför allt att man satsar stort och vidare
            på utvecklingen av ny teknik och olika former av kärnteknik.
          </note>
          <note>
            En av de saker som upprör mig allra mest är den så kallade tankeförbudslagen
            kring kärnteknikutveckling. Jag begriper inte hur man kan ha en
            sådan lag i en modern demokrati. Hur kan man förbjuda framåtsyftande
            energiforskning i ett modernt land som Sverige? Det är ingen modern
            demokrati.
          </note>
          <note>
            Vi måste satsa mycket mer på forskning och vetenskap som syftar
            till att minska växthusgaser och få fram olika varianter av nya
            energiformer, och då är borttagandet av denna lag ett oerhört
            viktigt steg.
          </note>
          <note>
            Det gäller också att vi underlättar för människan i vardagen
            när det gäller att använda energi, klok och framsynt energi. Vi
            kan inte vara bakåtsträvare som
          </note>
          <note>
            Miljöpartiet, som enligt min uppfattning, förutom att de säger
            nej till många viktiga frågor som EU, euro och ett starkt försvar,
            mest talar om hur vi ska hushålla med resurser och bara stimulera
            användning av den befintliga naturvänliga energin. Vad är det
            för framtidspolitik?
          </note>
          <note>
            Naturvänlig energi, visst, men vi måste också leva i verkligheten
            och se att vi inte går mot ett mindre energikrävande samhälle
            med IT, tvärtom. Just därför är det ytterst viktigt att stimulera
            mycket, mycket mer till en framsynt energiforskning som gör det
            lättare för individen att leva energiklokt i vardagen.
          </note>
          <note>
            Om inte vi i i-världen kan vara ett föredöme i de här frågorna
            ser jag att det är ännu svårare för uländerna att klara situationen.
          </note>
          <note>
            Fru talman! FN:s milleniemål när det gäller att halvera fattigdomen
            i världen till år 2015 kräver väldigt stora insatser. En stor
            del av u-länderna, så mycket som 33 länder med mer än en fjärdedel
            av jordens befolkning, kommer knappt att nå hälften av milleniemålen.
            Om insatserna fortsätter i samma takt som nu kommer det att ta
            mer än 130 år att utrota hungern.
          </note>
          <note>
            Även här kan vi bejaka forskningen genom att diskutera införandet
            av GMO-produkter, till exempel det gyllene riset. Däremot är det
            viktigt att det här sker väldigt respektfullt, via FN, och inte
            genom påtryckningar i enskilda länder. Man måste tillföra mer
            information och kunskap från en neutral partner och sedan ha friheten
            att välja, men jag är övertygad om att GMO-produkter, om de används
            rätt, är en av framtidens lösningar.
          </note>
          <note>
            Vi måste också fokusera på att reformera biståndet. Det ska bli
            mycket spännande att diskutera den nya utvecklingspolitik som
            regeringen kommer med.
          </note>
          <note>
            Vi har nu under mer än 30 år sett hur flera länder fått omfattande
            bistånd och ändå inte lyckats minska sin fattigdom. Jag tror att
            det är fel tankesätt att ställa upp utbetalningsmål för biståndet.
            Det handlar inte bara om att bestämma hur stor del av vår BNP
            som ska gå till biståndet. I stället måste vi göra något som är
            mycket mer besvärligt. Vi måste våga diskutera innehållet och
            kvaliteten i det vi gör i betydligt större utsträckning än i dag.
          </note>
          <note>
            Sverige måste också visa mycket större beredvillighet till skuldavskrivningar.
            Vi moderater menar att skuldavskrivningar ska vara kopplade till
            många stränga krav, som
          </note>
          <note>
            - ingen ny upplåning
          </note>
          <note>
            - ingen korruption
          </note>
          <note>
            - inget vanstyre
          </note>
          <note>
            - ingen användning i krig och framför allt att det ska komma
            de fattiga människorna till godo.
          </note>
          <note>
            Därför tycker vi att Sverige ska ta initiativ till en total skuldavskrivning
            snabbt, år 2004, för högt skuldsatta låginkomstländer. Främst
            tänker jag då på södra Afrika. Det här är mycket viktigt för att
            få fram något slags hjälp till självhjälp och låta länderna skapa
            av egen kraft, få en egen tillväxt.
          </note>
          <note>
            Den allra mest akuta frågan är som jag ser det att få bukt med
            hivsituationen. Den frågan ingår också i
          </note>
          <note>
            FN:s milleniemål. Jag skulle vilja säga att om vi inte klarar
            den frågan kommer fattigdomen att halvera sig själv - fast på
            helt fel sätt - genom aids. Mer än 42
          </note>
          <note>
            miljoner människor, ca 28 miljoner av dessa i södra
          </note>
          <note>
            Afrika, där fattigdomen är som värst, kommer snart att dö av
            aids. Många har redan dött, och flera miljoner barn under 15 år
            är föräldralösa på grund av hiv.
          </note>
          <note>
            Läget är så allvarligt att man i flera afrikanska länder, framför
            allt i mindre samhällen och byar, ser en infrastruktur som håller
            på att falla sönder eller som redan har fallit sönder. Jag skulle
            vilja vara så drastiskt att jag säger att snart kommer en hel
            kontinent att gå under om vi inte gör mer.
          </note>
          <note>
            Det är ganska uppenbart att vi behöver bidra med mer kunskap
            om hiv. Vi behöver informera om hiv och bedriva preventionsarbete.
            Här har Sverige varit ett föregångsland och är det fortfarande.
            Sverige insåg redan på ett mycket tidigt stadium vikten av prevention.
            Där har också RFSL gjort ett oerhört imponerande arbete. Sverige
            har kunnat hålla hivspridningen på internationellt sett mycket
            låg nivå.
          </note>
          <note>
            Det skulle vi kunna utnyttja mycket bättre. Vi skulle kunna använda
            våra kunskaper mer.
          </note>
          <note>
            Till sist skulle jag vilja säga: Låt oss inta en annan mental
            inställning i Sverige så att vi vågar tro mer på framtiden, satsa
            mer på framsynt forskning i fri konkurrens, vara öppna för nydanande
            idéer och visa framfötterna lite bättre redan med den kunskap
            som vi har. Jag säger inte att kunskapen saknas. Jag vet att den
            finns hos väldig många. Men det behövs mer, mycket mer, för en
            hållbar utveckling.
          </note>
          <note>
            Jag behöver inte avsluta med något yrkande, för
          </note>
          <note>
            Lars Lindblad har redan yrkat.
          </note>
          <note type="speaker">
            Anf. 118 ROGER KARLSSON (c) replik:
          </note>
          <note>
            Fru talman! Det var ett intressant inlägg som Ewa
          </note>
          <note>
            Björling hade. Jag delar helt ditt anslag om att vi måste våga
            tro på framtiden. Det jag blir lite fundersam över är bara det
            här kärnkraftskrameriet som en del i framtidstron. Det är väldigt
            svårt att se det som ett exempel på framtidstro.
          </note>
          <note>
            I sitt anförande gick Ewa Björling tillbaka så långt som till
            jordens bildande. Frågan är om man inom det moderata partiet orkar
            titta långt framåt också när det gäller energifrågor. Om jorden
            har en medelinstrålning från solen på 100 000 terawattimmar innebär
            det att på en timme har vi fått en så stor instrålning att det
            motsvarar mänsklighetens årsförbrukning. På fem timmar har vi
            fått en så stor instrålning att det motsvarar den påvisade reserven
            av uran. Fem timmar är alltså vad du har att röra dig med i din
            framtidsbild medan du gick flera hundra miljoner år bakåt i tiden
            när du tog din utgångspunkt. Frågan är bara: Är inte framtidsenergin
            den som utgår från de flödande energikällorna?
          </note>
          <note type="speaker">
            Anf. 119 EWA BJÖRLING (m) replik:
          </note>
          <note>
            Fru talman! Jag inser att vi har haft en folkomröstning om kärnkraft
            för många, många år sedan och att beslutet ligger fast om att
            vi ska avskaffa vår kärnkraft. Det som jag främst pekar på handlar
            om att inte ha en tankeförbudslag i ett öppet, fritt samhälle
            som förhindrar forskningen vad gäller framtida kärntekniker och
            de nya kunskaper man kan få utifrån den.
          </note>
          <note>
            Utvecklingen måste ju fortfarande gå framåt. Det kan faktiskt
            vara så att vi hittar en metod som gör att kärnavfallet kan oskadliggöras.
            Vi har redan en sådan på gång där man lyckas få kärnavfall som
            är radioaktivt i 100 000 år ned till att bli det i så kort tid
            som tio år. Tänk om man skulle kunna utveckla det här vidare!
            Då har vi faktiskt tagit hand om vårt kärnavfall.
          </note>
          <note>
            Det är en sak. Men det finns också många andra kunskaper man
            kan vinna för att hitta något annat än just uran. Vad jag är ute
            efter är ett fritt tänkande samhälle i den frågan.
          </note>
          <note type="speaker">
            Anf. 120 ROGER KARLSSON (c) replik:
          </note>
          <note>
            Fru talman! Jag tror inte att tankeförbudslagen är kärnkraftens
            stora problem. Jag tror att det är begränsningen i naturtillgången,
            uran. I så fall, om man skulle ta bor tankeförbudslagen, låt oss
            då ta bort atomansvarighetslagen också! I så fall skulle kärnkraften
            finnas på marknadsmässiga villkor, och det skulle inte kärnkraften
            klara. Det gillar ju moderater i andra sammanhang. Så låt oss
            i så fall göra det bytet om vi ska fundera på det.
          </note>
          <note>
            Min poäng är inte tankeförbudslag, eller folkomröstning för den
            delen. Det handlar om framtidstron. I
          </note>
          <note>
            det sammanhanget är de flödande energislagen framtiden - inte
            fossila eller uranbaserade energislag.
          </note>
          <note type="speaker">
            Anf. 121 EWA BJÖRLING (m) replik:
          </note>
          <note>
            Fru talman! Vad jag är ute efter här är egentligen också att
            den mänskliga kompetensen försvinner ut ur landet, de som faktiskt
            kan bedriva den här typen av forskning, som inbegriper stora delar
            av energiforskningen, där också kärnteknik ingår. Det är därför
            det är så viktigt att få tänka fritt.
          </note>
          <note>
            Sedan kan vi väl i övrigt vara sams angående flödande energislag.
            Jag tycker att man ska bredda sig på alla fronter. Vi vet alla
            att våra naturresurser inte kommer att räcka.
          </note>
          <note type="speaker">
            Anf. 122 BIRGITTA OHLSSON (fp):
          </note>
          <note>
            Fru talman! Jag vill inledningsvis säga att jag står bakom Folkpartiet
            liberalernas alla reservationer, men jag nöjer mig med att yrka
            bifall till reservation 19
          </note>
          <note>
            under punkt 8, gällande skuldavskrivningar kopplat till demokratiska
            och ekonomiska reformer, som vi har tillsammans med Kristdemokraterna
            och Centerpartiet. Jag vill också passa på att tacka Ewa Björling
            för ett mycket informativt inlägg, speciellt vad gäller forskningen.
          </note>
          <note>
            För några veckor sedan satt jag på ett rostigt sovjetiskt propellerplan
            som var byggt 1955. Bältena fungerade knappt. Flygstolarna var
            lösa. Turen från
          </note>
          <note>
            Afrikas horn till Dubai i arabvärlden, som skulle ha tagit tre
            timmar med ett reguljärt plan, tog ungefär fyra timmar.
          </note>
          <note>
            Trots att jag hade besökt Somaliland, ett östafrikanskt land
            där 90 % av kvinnorna är könsstympade, där 50 % av barnen dör
            före fem års ålder och där i praktiken alla människor är arbetslösa,
            var jag fylld av förväntan, hopp och framtidstro. Jag hade nämligen
            bevittnat ett under, ett afrikanskt under av demokrati: fria val
            i en region som vi i väst mest förknippar med inbördeskrig och
            miljökatastrofer. Det är den här framtidsoptimismen vi måste se
            framtiden an med för att skapa en värld där fattigdomen elimineras
            på sikt och ersätts med demokrati, jämställdhet och frihet.
          </note>
          <note>
            Medan riksdagsledamöter i den här kammaren för fullt förbereder
            sin semesterplanering är det
          </note>
          <note>
            30 miljoner i östra och södra Afrika som väntar på en ganska
            stor svält, som nu breder ut sig.
          </note>
          <note>
            Men även om vi måste ta upp dessa orättvisor och lyfta fram att
            de är djupt oacceptabla var det inte bättre förr. De senaste 30
            åren har antalet u-länder i världen halverats. Mellan 1990 och
            1998 minskade de fattiga i Ostasien med över 50 %. Andelen fattiga
            i världen sjönk totalt från 29 % till 23 %. De senaste tre decennierna
            har spädbarnsdödligheten minskat med hälften. En 80-procentig
            ökning har skett av andelen barn som skrivs in i grundskolan.
            Medelinkomsten i u-länderna har nästan fördubblats mellan
          </note>
          <note>
            1975 och 1998. Människans livsmiljö har faktiskt aldrig någonsin
            tidigare i historien varit bättre än den är i dag.
          </note>
          <note>
            Orsaken till detta är den teknologiska, sociala och ekonomiska
            utvecklingen i kombination med ökat överstatligt miljösamarbete
            och västvärldens ökade intresse för miljömärkning och konsumentmakt.
            Dessa framgångar hade aldrig kunnat ske utan demokratisk utveckling,
            ökad frihandel och bistånd som ökat i både kvalitet och kvantitet.
          </note>
          <note>
            Hoten mot miljöutvecklingen i världen får inte ligga i globaliseringen.
            Avgaserna och föroreningarna skyr inte nationsgränserna. Därför
            måste de bemötas med mer globala ansträngningar. Framför allt
            måste solidariteten globaliseras mer än i dag.
          </note>
          <note>
            På samma sätt som människan enligt liberalismen inte har rätt
            att skada andra människor har vi inte heller rätten att förstöra
            möjligheten för kommande generationer, också i andra länder, att
            växa upp i en god miljö. Därför delar vi Kristdemokraternas syn
            på förvaltarskapstanken som mycket viktig i miljöpolitiken.
          </note>
          <note>
            Även om marknadsekonomin för oss är grunden när det handlar om
            att lösa miljöproblemen globalt och lokalt krävs det att staten
            sätter upp tydliga lagar och spelregler för att förhindra miljöförstöringen.
            Det ska kosta att skita ned för företagen, på ren svenska.
          </note>
          <note>
            Vi bör satsa på föroreningsrätter, global skatt på koldioxidutsläpp
            med mera. Ansvaret för en hållbar utveckling måste ändock vila
            tyngst på oss i den rika västvärlden.
          </note>
          <note>
            Det är vår moraliska skyldighet framför allt att nedmontera västvärldens
            nationalstatsegoism. Det handlar om att avskaffa hinder för utveckling
            - som att rasera tullmurar och skulder - men också om att ge möjligheter
            till utveckling genom ett högt solidariskt bistånd. Där får inte
            skydd av miljön ses som ett lyxmål, något som de fattiga kan börja
            bekymra sig om först när de har löst alla andra problem. Här måste
            miljöbiståndet användas för att sanera u-ländernas redan skadade
            miljö och införa den miljövänliga tekniken. Här får inte heller
            nivån på biståndet styras av regeringens nyckfulla syn på det
            statsfinansiella läget, vilket påpekas i det särskilda yttrandet
            från
          </note>
          <note>
            Folkpartiet, Kristdemokraterna och Centern.
          </note>
          <note>
            Förenta nationernas vision om att 0,7 % av nationalinkomsten
            från världens rika länder borde gå till bistånd uppfylls i dag
            av ungefär fem länder i världen. Inte ens alla partier i denna
            riksdag tycks sträva efter det, vilket jag tycker är ganska sorgligt.
          </note>
          <note>
            Det är också beklämmande att regeringen och dess samarbetspartier
            under våren återigen har sänkt biståndet utan någon större debatt
            internt ens i deras egna partier. Man kan krasst konstatera att
            vare sig
          </note>
          <note>
            Vänsterpartiet eller Miljöpartiet trots tufft och bra förhandlingsläge
            verkar prioritera denna fråga tillräckligt mycket. Jag tycker
            som sagt att det är beklämmande att partier som så ofta pratar
            om internationell solidaritet inte på allvar tar chansen när de
            har den. Noterbart är att enprocentsmålet bara har uppfyllts två
            gånger i svensk historia, och det har varit under borgerliga regeringar.
          </note>
          <note>
            Men det handlar också om att utvecklingsländerna måste ta egna
            initiativ, och man måste ställa relevanta krav för att främja
            den hållbara utvecklingen. Det är ett centralt arbete för oss
            liberaler att främja kvinnors situation. Vi tycker att ett feministiskt
            perspektiv ska genomsyra alla biståndssatsningar.
          </note>
          <note>
            Det övergripande målet för Sveriges och EU:s globala politik
            måste ändå vara införande av demokrati. Där handlar det om större
            satsningar på skuldavskrivningar, som vi i vår reservation tar
            upp, men dessa måste vara förenade med krav på ekonomiska och
            demokratiska reformer. Jag förstår inte att det ska vara så svårt
            för den svenska riksdagen att säga att just demokratin är det
            enda styrelsesättet som är värdigt fria medborgare. Vi ska inte
            vara rädda för att säga detta öppet, för det är bara i en demokrati
            som resurser kan användas förnuftigt, som man kan skapa ett effektivt
            rättsväsende och beivra korruption.
          </note>
          <note>
            All skuldavskrivning är inte gynnsam, till exempel i fall där
            korrupta regimer får nya möjligheter att berika sig själva genom
            förnyad upplåning utomlands. Det internationella initiativet för
            de fattigaste och mest skuldtyngda länderna, det så kallade HIPC-
          </note>
          <note>
            avtalet - heavily indebted poor countries - bör drivas vidare.
            Huvuddelen av dessa lån borde, tycker vi i
          </note>
          <note>
            Folkpartiet, skrivas av direkt, eftersom de här länderna inte
            klarar av sina åtaganden.
          </note>
          <note>
            Sist men inte minst: Något som vi ofta glömmer i miljödebatten
            är att uppmärksamma de enskilda individernas initiativ, vilka
            ofta har varit nyckeln till en mer miljövänlig värld. Om 10 %
            av västvärldens konsumenter självmant skulle börja köpa rättvisemärkta
            produkter skulle det förändra världen mer än allt bistånd i dag
            gör sammantaget. Minns att det var de svenska konsumenternas tryck
            och efterfrågan på miljövänligt toalettpapper och återvinningsbart
            kaffefilter som drev bort de miljöskadliga produkterna från marknaden.
          </note>
          <note>
            Vill man förändra världen måste man börja med sig själv. De tycker
            jag gäller extra mycket om man är ledamot av denna kammare.
          </note>
          <note type="speaker">
            Anf. 123 ROSITA RUNEGRUND (kd):
          </note>
          <note>
            Fru talman! Jag vill ta upp detta med förvaltarskapstanken och
            det som har sagts om framtidsoptimism här.
          </note>
          <note>
            I måndags var även jag ute på en skola. Det var i
          </note>
          <note>
            Hunnebostrand i Bohuslän. Det var Eco-Schools som var samlade
            där. Eco-Schools är ett nätverk som stöds av EU-kommissionen.
            De har till uppgift att engagera unga i miljöprojekt som ska ge
            grunden till en ekologiskt hållbar framtid. 9 000 skolor i 25
            länder i Europa och Afrika som har engagerat sig i det projektet.
          </note>
          <note>
            Vi vet hur betydelsefullt det är att barn redan från början får
            lära sig om hållbar utveckling. Jag vill blicka tillbaka till
            år 1986, när jag kom till Angola med min familj. Vår dotter, som
            då var 9 år, hade lärt sig i skolan hur man hanterar miljön. Hon
            hade också lärt sig att panta burkar för att hon var ekonomisk.
            Vi i västvärlden för in Coca-Cola, Fanta och andra läskedrycker
            till människor som inte tidigare har tagit del av sådant. Vår
            dotter fyllde resväskorna med pantburkar när vi skulle åka hem,
            för hon tyckte att det skräpade ned i naturen, och hon såg chansen
            till att bli rik. Där har vi ett barns tänkande.
          </note>
          <note>
            Fru talman! Ett grundläggande problem med många länders utvecklings-
            och biståndspolitik är det stora glappet mellan de önskemål man
            vill uppnå med utvecklings- och biståndspolitiken och de begränsade
            medel som man trots allt anslår till bistånd. Vi kristdemokrater
            anser att Sverige måste fortsätta att föregå med gott exempel
            och avsätta en jämförelsevis hög anslagspost för det internationella
            biståndet. Regeringen måste därför snabba på återgången till enprocentsmålet,
            och detta framgår också av det särskilda yttrande som även vi
            står bakom.
          </note>
          <note>
            Vi är också starkt kritiska mot Sveriges agerande i
          </note>
          <note>
            EU. Regeringen har inte tillräckligt kraftigt drivit på
          </note>
          <note>
            EU om förbättrat och effektiviserat bistånd.
          </note>
          <note>
            Samtidigt som det är viktigt med höga biståndsanslag är det likaledes
            viktigt att poängtera att den internationella solidariteten inte
            enbart kan bygga på att den rika delen av världen delar med sig
            av sitt överflöd av resurser. De fattiga länderna är mest hjälpta
            av stöd i former som gör det möjligt för dem att själva skapa
            och upprätthålla det som krävs för ett gott liv. Det går inte
            att uppnå så länge inte varje människas medfödda mänskliga fri-
            och rättigheter främjas, skyddas och etableras.
          </note>
          <note>
            Inom biståndspolitiken är mänskliga rättigheter såväl ett mål
            som ett medel. Ekonomisk och social utveckling är en förutsättning
            för att kunna åtnjuta fulla mänskliga rättigheter. Och mänskliga
            rättigheter är normalt sett en förutsättning för tillväxt och
            utveckling.
          </note>
          <note>
            Fru talman! Informations- och kommunikationsteknologin har radikalt
            förändrat förutsättningarna för produktion, handel, information,
            medier, forskning, utbildning med mera. Få u-länder har kunnat
            haka på denna viktiga utveckling. Fattiga länder saknar överlag
            såväl infrastruktur som kompetens för den nya tekniken. Och om
            man får ta del av den nya tekniken så är det i storstäderna, vilket
            utarmar landsbygden.
          </note>
          <note>
            Detta är väldigt olyckligt eftersom IT-revolutionen rätt utnyttjad
            kan erbjuda mycket goda möjligheter i fattigdomsbekämpningen.
            Internet i fattiga byar kan kraftigt förbättra möjligheterna till
            ekonomisk och social utveckling.
          </note>
          <note>
            Med undantag av några få stora internationella organisationer
            - UNDP och Världsbanken - har världens biståndsgivare agerat mycket
            långsamt för att tillvarata de möjligheter som IT-revolutionen
            ger de fattigaste länderna. Få har utarbetat omfattande strategier
            för IT och dess utvecklingsmöjligheter. Och det här är allvarligt
            eftersom det teknologiska utanförskapet förstärker de fattiga
            ländernas marginalisering i både ekonomiskt och socialt hänseende.
            Och det leder till en ny typ av fattigdom - informationsfattigdom
            - som på sätt och vis är svårare att tackla än bristen på pengar
            och köpkraft. Pengar kan omfördelas, men det kan man inte göra
            med kunskap.
          </note>
          <note>
            Kristdemokraterna anser därför att regeringen ska ingå partnerskap
            med privata företag om att utarbeta strategier för att öka IT-investeringarna
            i de fattigaste länderna. Sida bör söka samarbete med andra länder,
            till exempel inom EU-biståndet och FN-samarbetet, för att gemensamt
            rikta insatserna och investeringarna. Ett IT-utvecklingsperspektiv
            borde genomsyra alla de nuvarande utvecklingsprogrammen.
          </note>
          <note>
            Fru talman! Jag ska också tala lite om skuldavskrivningar. För
            många utvecklingsländer utgör skuldbördan ett enormt problem som
            kraftigt begränsar och ibland omöjliggör deras möjligheter att
            utvecklas. I de allra fattigaste länderna överskrider inte sällan
            räntekostnaderna för lånen dessa länders exportintäkter. Vi tycker
            att Sverige ska vara ett föredöme i det internationella samfundet
            och leda den globala opinionen för skuldavskrivningar.
          </note>
          <note>
            Jubel 2000-rörelsens utgångspunkt är rättvisa, och man ser också
            de ekonomiska åtgärderna som verktyg. De tre aspekter på rättvisa
            som Jubel 2000-
          </note>
          <note>
            rörelsen lyfter fram är intressanta och förtjänar att upprepas.
          </note>
          <note>
            För det första kan skillnaderna mellan människor och länder bli
            så stora att de med jämna mellanrum behöver korrigeras, något
            som marknaden inte klarar av. För det andra kan den som är stark
            behöva hjälpa den som är svagare. Det är inte marknadens natur.
          </note>
          <note>
            För det tredje måste skuldfrågan ses ur ett historiskt perspektiv
            där de rika länderna genom sitt tidigare agerande står i skuld
            till dagens fattiga länder. Att skriva av skulderna blir då inte
            en bonus utan en återbetalning av en gammal skuld.
          </note>
          <note>
            Fru talman! Min talartid är slut. Jag skulle ha tagit upp även
            hiv/aids. Utan att förringa allvaret med
          </note>
          <note>
            SARS vet vi att hiv/aids, tuberkulos och malaria är de tre allvarligaste
            överförbara sjukdomarna som plågar vår värld i dag. Ewa Björling
            från Moderaterna lyfte på ett utmärkt sätt fram hur framtiden
            kommer att se ut om vi inte får bukt med hiv/aids. Vi tycker att
            man i högre grad inom EU-biståndet ska kunna ge pengar för detta.
            Kristdemokraterna har verkat för att ytterligare 500 miljoner
            euro ges under fyra år. Men vi vill se mer pengar där.
          </note>
          <note>
            Fru talman! Jag vill slutligen yrka bifall till reservation 17
            om fattigdomsbekämpning.
          </note>
          <note>
            (forts. 13 §)
          </note>
          <note>
            Ajournering
          </note>
          <note>
            Kammaren beslutade kl. 16.54 på förslag av tredje vice talmannen
            att ajournera förhandlingarna till kl. 17.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            12 § Beslut om ärenden som slutdebatterats vid dagens sammanträde
          </note>
          <note>
            FiU15 Gallring av uppgifter i kreditupplysningar
          </note>
          <note>
            Kammaren biföll utskottets förslag.
          </note>
          <note>
            FiU16 Riksdagens revisorers årsredovisning för
          </note>
          <note>
            2002
          </note>
          <note>
            Kammaren biföll utskottets förslag.
          </note>
          <note>
            FiU18 Riksbankens förslag om donation till Stiftelsen Tumba Bruk
          </note>
          <note>
            Kammaren biföll utskottets förslag.
          </note>
          <note>
            AU6 Statens ansvarsnämnd och arbetsrättsliga frågor
          </note>
          <note>
            Punkt 2 (Översyn av arbetsrätten)
          </note>
          <note>
            1. utskottet
          </note>
          <note>
            2. res. 1 (c, m, fp, kd)
          </note>
          <note>
            3. res. 2 (v)
          </note>
          <note>
            4. res. 3 (mp)
          </note>
          <note>
            Förberedande votering 1:
          </note>
          <note>
            24 för res. 2
          </note>
          <note>
            12 för res. 3
          </note>
          <note>
            245 avstod
          </note>
          <note>
            68 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            125 för res. 1
          </note>
          <note>
            24 för res. 2
          </note>
          <note>
            132 avstod
          </note>
          <note>
            68 frånvarande
          </note>
          <note>
            Kammaren biträdde res. 1.
          </note>
          <note>
            Marina Pettersson (s) anmälde att hon avsett att rösta nej men
            markerats ha röstat ja.
          </note>
          <note>
            Huvudvotering:
          </note>
          <note>
            141 för utskottet
          </note>
          <note>
            122 för res. 1
          </note>
          <note>
            18 avstod
          </note>
          <note>
            68 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 1 fp, 1 kd, 18 v
          </note>
          <note>
            För res. 1: 44 m, 38 fp, 25 kd, 15 c
          </note>
          <note>
            Avstod: 6 v, 12 mp
          </note>
          <note>
            Frånvarande: 23 s, 11 m, 9 fp, 7 kd, 6 v, 7 c, 5 mp
          </note>
          <note>
            Cecilia Wikström (fp) anmälde att hon avsett att rösta nej men
            markerat ha röstat ja.
          </note>
          <note>
            Punkt 6 (Turordning vid uppsägning)
          </note>
          <note>
            1. utskottet
          </note>
          <note>
            2. res. 5 (c, m, fp, kd, mp)
          </note>
          <note>
            Votering:
          </note>
          <note>
            135 för utskottet
          </note>
          <note>
            136 för res. 5
          </note>
          <note>
            78 frånvarande
          </note>
          <note>
            Kammaren biföll res. 5.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 24 v
          </note>
          <note>
            För res. 5: 44 m, 39 fp, 26 kd, 15 c, 12 mp
          </note>
          <note>
            Frånvarande: 33 s, 11 m, 9 fp, 7 kd, 6 v, 7 c, 5 mp
          </note>
          <note>
            Punkt 11 (Förstärkt skydd för gravida och föräldralediga)
          </note>
          <note>
            1. utskottet
          </note>
          <note>
            2. res. 10 (fp)
          </note>
          <note>
            3. res. 11 (kd)
          </note>
          <note>
            Förberedande votering:
          </note>
          <note>
            41 för res. 10
          </note>
          <note>
            26 för res. 11
          </note>
          <note>
            213 avstod
          </note>
          <note>
            69 frånvarande
          </note>
          <note>
            Kammaren biträdde res. 10.
          </note>
          <note>
            Huvudvotering:
          </note>
          <note>
            192 för utskottet
          </note>
          <note>
            39 för res. 10
          </note>
          <note>
            50 avstod
          </note>
          <note>
            68 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 44 m, 24 v, 3 mp
          </note>
          <note>
            För res. 10: 39 fp
          </note>
          <note>
            Avstod: 26 kd, 15 c, 9 mp
          </note>
          <note>
            Frånvarande: 23 s, 11 m, 9 fp, 7 kd, 6 v, 7 c, 5 mp
          </note>
          <note>
            Punkt 14 (Yttrandefrihet för privatanställda)
          </note>
          <note>
            1. utskottet
          </note>
          <note>
            2. res. 14 (mp)
          </note>
          <note>
            Votering:
          </note>
          <note>
            228 för utskottet
          </note>
          <note>
            13 för res. 14
          </note>
          <note>
            39 avstod
          </note>
          <note>
            69 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 5 m, 37 fp, 26 kd, 24 v, 15 c
          </note>
          <note>
            För res. 14: 1 fp, 12 mp
          </note>
          <note>
            Avstod: 39 m
          </note>
          <note>
            Frånvarande: 23 s, 11 m, 10 fp, 7 kd, 6 v, 7 c,
          </note>
          <note>
            5 mp
          </note>
          <note>
            Cecilia Wikström (fp) anmälde att hon avsett att rösta ja men
            markerats ha röstat nej.
          </note>
          <note>
            Punkt 16 (Tilläggsförsäkring till föräldraförsäkringen)
          </note>
          <note>
            1. utskottet
          </note>
          <note>
            2. res. 15 (c)
          </note>
          <note>
            Votering:
          </note>
          <note>
            265 för utskottet
          </note>
          <note>
            15 för res. 15
          </note>
          <note>
            69 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 44 m, 39 fp, 25 kd, 24 v,
          </note>
          <note>
            12 mp
          </note>
          <note>
            För res. 15: 15 c
          </note>
          <note>
            Frånvarande: 23 s, 11 m, 9 fp, 8 kd, 6 v, 7 c, 5 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            13 § (forts. från 11 §) Johannesburg - FN:s världstoppmöte om
            hållbar utveckling (forts.
          </note>
          <note>
            UMJU1)
          </note>
          <note type="speaker">
            Anf. 124 LOTTA N HEDSTRÖM (mp):
          </note>
          <note>
            Fru talman! Betänkandet om mötet i Johannesburg berör i princip
            hela den politik som vårt parti,
          </note>
          <note>
            Miljöpartiet, en gång bildades för. Det handlar om hur man skapar
            en globalt hållbar utveckling på den här planeten. På den tiden,
            för ungefär 20 år sedan, var det ett okänt tankesätt för de flesta
            politiker. Det ansågs suspekt, överdrivet och till och med flummigt.
          </note>
          <note>
            Rättvist miljöutrymme, ekologiska fotavtryck, faktor 10, substitutionsprincipen
            och allt sådant är sådan som Miljöpartiet och den miljörörelse
            som vi är sprungna ur har fört in i den politiska vokabulären.
            I
          </note>
          <note>
            dag står vi här med en välvillig text i ämnet. Det är ett framsteg,
            om än ett senkommet sådant.
          </note>
          <note>
            I efterbörden efter den uppsummeringskonferens som man får säga
            att Johannesburgsmötet var lades tyngdpunkten på att sluta prata
            och mer börja genomföra. Det handlar om att implementera, som
            det heter, och konkretisera, som Kristdemokraterna nyss sade i
            diskussionen. Till och med Centerpartiet talade om att gå från
            ord till handling.
          </note>
          <note>
            Det sammansatta utskottet säger samfällt på s. 9 i betänkandet
            att arbetet nu mer bör koncentreras på genomförande av åtgärder
            globalt, nationellt, regionalt och lokalt. Sven Gunnar Persson
            talade om lokala djärva grepp. Men av det blev i dag ingenting.
          </note>
          <note>
            Fru talman! Jag fick avslag på mitt förslag att utskottet skulle
            gå fram med konkreta åtgärder. Det var ett kompakt nej från alla
            andra partier i det sammansatta utskottet att ta några gemensamma
            nya steg framåt och utifrån punkterna i regeringsskrivelsen och
            efter Johannesburg skriva åtminstone två konkreta gemensamma punkter
            till åtgärder.
          </note>
          <note>
            Kära åhörare! Tro inte att alla hållbarhetsivrarna -
          </note>
          <note>
            två från varje parti - som varit före mig på talarlistan i dag
            vill ändra på saker fort! Nej, alla de vilar på hanen och går
            enligt mitt tycke alldeles för långsamt fram. Intelligentare energi-
            och materialanvändning säger Kristdemokraterna i dag. Ändå vill
            de ha kvar den fullständigt feltänkta kärnkraften. De vill inte
            se en utbyggnad av vindkraften i Sverige, ibland med den sanslösa
            motiveringen att vindkraftverken är fula.
          </note>
          <note>
            Det vi tydligen skulle göra i det sammansatta utrikes- och miljöutskottet
            var att beskriva och inte vara proaktiva. Det är den allra största
            missräkningen i detta arbete, fru talman. Vi står här i dag med
            ett betänkande utan nästan all praktisk politisk användbarhet.
            Förhoppningsvis är det ändå en berikande debatt.
          </note>
          <note>
            Vi i Miljöpartiet tar åt oss äran av att frågorna finns på central
            plats i svensk politik i dag. Därför vill jag yrka bifall till
            alla våra reservationer. Jag kan tyvärr inte för tids vinnande
            sanera bland våra reservation, utan jag yrkar bifall till samtliga.
          </note>
          <note>
            Den första reservationen handlar om globalisering. Det är ett
            problematiskt ord i dag. Vems globalisering är det? För vem är
            det en globalisering, utifrån vems behov och på vems villkor?
            De allra flesta på globen, på den här jorden, har ingen telefon
            eller någon TV, kommer aldrig att flyga i flygplan och kanske
            inte ens vet vad huvudstaden i grannlandet heter. Så ser fortfarande
            den överväldigande verkligheten på globen ut.
          </note>
          <note>
            Globalisering, som vi använder ordet i den gröna rörelsen sedan
            decennier, har betytt att man börjat ta ett globalt ansvar. Man
            tänker globalt men handlar lokalt. De senaste tio åren har emellertid
            världshandelns kommersiella utbredning och exploateringen av marknader
            över hela jorden kommit att kallas för globalisering.
          </note>
          <note>
            Detta är frihandel. Vi gillar också frihandel och tror att den
            kan skapa ett visst välstånd, men bara om den samtidigt är rättvis.
            Vi måste konstant lära oss att koppla ihop de två orden till rättvis
            frihandel. Annars betyder det att handeln går före människor och
            att globalisering är detsamma som frihandel.
          </note>
          <note>
            I betänkandet sägs även att världshandelns avtal ska vara ömsesidigt
            stödjande gentemot FN och dess konventioner, miljökonventioner
            och andra. Detta, mina vänner, betyder också att handelns, företagens
            och de stora multinationella kompaniernas behov ska vara lika
            starka som FN-systemets alla andra miljöoch MR-konventioner. Det
            är alldeles på tok. Därför yrkar vi bifall till vår reservation
            4. FN-systemet, miljö- och människorättskonventionerna ska vara
            starkare.
          </note>
          <note>
            Till och med George Soros, den store världshandelsmagnaten och
            mulitmiljardären, har kommit fram till att det behövs ett starkt
            globalt demokratiskt regelverk som möter det framrusande kapitalet
            och multiföretagen som har lättat från sina nationella lojaliteter
            och bara söker vinst. Det är vad den här punkten handlar om. Alla
            andra partier vill tydligen inte att FN-systemet, miljö- och människohänsynen
            ska väga tyngre än företagens behov. Kom ihåg det.
          </note>
          <note>
            WTO:s Dispute Settlement Body är nämligen ett mycket starkare
            straffsystem än något annat som FN
          </note>
          <note>
            orkar ställa andra länder till svars med.
          </note>
          <note>
            Vidare, fru talman, yrkar jag bifall till reservation
          </note>
          <note>
            7. Den handlar om institutionellt ramverk. Det är ett krångligt
            ord som betyder: Var ska besluten fattas? Vi saknar verkligen
            en stark och kraftfull internationell miljödomstol som kan ta
            itu med de ekologiska storskurkar som eroderar fortsättningsvis
            livsförutsättningarna på vår gemensamma planet.
          </note>
          <note>
            Nästa omistliga reservation handlar om att vi vågar vara med
            och pröva ett nytt grepp med en hållbarhetskommission enligt reservation
            8 på svensk botten. Kan vi mötas över partigränserna och göra
            bra analyser i ett så akut skede som vi befinner oss i så kanske
            det här kan bli ett forum som gör det som utskottet nu inte vågade,
            nämligen att driva på. Jag yrkar bifall även till den reservationen.
          </note>
          <note>
            Flera talare har också berört produktions- och konsumtionsmönstren.
            Det är bra! Vi gläds åt den framgången. Det vi behöver nu är mål,
            mått och mätbarhet. Vi måste våga gå in och se på livsstilsfrågorna,
            och därför måste vi skaffa oss verktyg och se hur vi förbrukar
            resurser och hur vi tyvärr också missar att sluta ihop kretsloppen.
            Ett rättvist miljöutrymme kräver klarare indikatorer. Det är något
            som vi ensamma kräver i reservation 12.
          </note>
          <note>
            Fattigdomsbekämpning är det ultimata målet för all god utveckling.
            Det är någonting alldeles sagolikt och ett verkligt framsteg på
            den här jorden att så gott som alla jordens ledare kunde enas
            och kunde underteckna millenniemålet för två år sedan - millenniemålsdeklarationen.
            Den och Johannesburgsdokumentet är, trots bristerna i den senare,
            papper som kan vara med och skapa en grönskande, frisk planet
            igen.
          </note>
          <note>
            Men fattigdomen har många dimensioner. En av dem är brist på
            pengar. Här lever vi i en värld där penningströmmarna faktiskt
            mestadels går från söder till norr och från öst till väst. Det
            så kallade HIPIC-
          </note>
          <note>
            initiativet måste kopplas direkt till millenniemålen.
          </note>
          <note>
            Vi lever i en efterkolonial värld, där vi i nordväst drar fördel
            av våra syskon i sydost. Vi lånar dem sedan våra pengar för att
            de akut ska klara av sina skulder genom att öka på dem. Det är
            ett globalt ohållbart läge. De ansatser som hittills har gjorts
            för att hitta en så kallad hållbar skuldnivå är inte nog och inte
            heller schysta. Vi vill bredda diskussionen och gå mycket längre
            med att avskriva alla orättfärdiga skulder på ett sätt som vi
            utvecklar i vår reservation 18.
          </note>
          <note>
            Flera talare har berört vattenfrågorna. Jag säger bara: GATS!
            Om ni inte har lärt er den förkortningen, så lär er den nu: General
            Agreement on Trading Services. Det är en del av WTO-arbetet som
            berör tjänstehandeln, det vill säga den snabbast expanderande
            av världens alla marknader. Allting förs in i WTO nu.
          </note>
          <note>
            Allting som går att sälja ska in under dess paraply, även till
            exempel vatten. Det är den största farhågan med GATS-avtalet.
            Vatten kan komma att avregleras och privatiseras, och i värsta
            fall säljas dyrt till fattiga människor. If you like the oil wars,
            you will love the water wars! Det har jag nyss lärt mig säga.
            Det betyder: Om du tyckte om oljekrigen så kommer du att älska
            vattenkrigen! Jag säger: Se upp - vattenfrågorna kommer att bli
            mycket känsliga och konfliktfyllda inom kort. Därför vill vi skydda
            dem inom ramen för de mänskliga rättigheterna. Det gör vi i reservation
          </note>
          <note>
            20, som jag yrkar bifall till.
          </note>
          <note>
            Energi ska vara långsiktigt hållbar, säger numera alla. Men i
            Johannesburg var det oljeländerna och
          </note>
          <note>
            USA som hårdnackat sade: Nej, vi ska leva kvar i oljeberoende
            och inte ha för höga mål. Världsbanken säger sig vilja satsa på
            förnybar energi, men gör tvärtom genom bristfällig information
            och genom bidrag till sådant som ger fortsatt utsläpp av växthusgaser.
            Vi i Sverige borde kräva en redovisning av vad världsbanken lånar
            ut till fossil energi och kärnenergi och redovisa hur mycket som
            faktiskt går till förnybart.
          </note>
          <note>
            Det sista, fru talman, som vi vill yrka bifall till är reservation
            32. Den handlar om mycket, men bland annat om hur vi ska skapa
            de demokratiska globala strukturer som möjliggör en god, rättvis
            och fri handel och företag som är med på att forma ett hållbart
            välstånd för alla människor på den här globen. Vi tror att företagen
            kan det. I dag ser styrkeförhållandena ut på det sätt som jag
            redan har berört. De stora företagen har ett övertag, inte bara
            ekonomiskt utan även informationsmässigt, forskningsmässigt, förhandlingsmässigt
            och sanktionsmässigt genom WTO-
          </note>
          <note>
            mekanismerna över de flesta av jordens stater. Ett starkt FN
            ska på sikt kunna möta de stora globalt opererande bolagen, och
            inte bara med snälla och välvilliga frivilligprogram i en partnerskapsanda.
            I
          </note>
          <note>
            dem hoppas man att företagen ska vara snälla och inte ta ut för
            mycket råvaror, inte smutsa ned, inte överutnyttja arbetskraft,
            inte dumpa löner eller varor och inte ha slavkontrakt. Vi vill
            helt enkelt ha bindande regler på den här punkten. Företagen ska
            ha tydliga ramar, som George Soros till exempel efterlyste. Vi
            måste ha någonting som kallas för corporate accountability, det
            vill säga att företagen hålls ansvariga i enlighet med det rättvisa
            miljöutrymmet och faktor
          </note>
          <note>
            10-resonemangen.
          </note>
          <note>
            Det här, fru talman, bör vara nästa offensiva steg från Sveriges
            sida i det pågående och numera globalt omfattande formandet av
            en hållbar utveckling.
          </note>
          <note>
            Anf. 125 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! Jag blir lite bekymrad, Lotta Nilsson
          </note>
          <note>
            Hedström, när du ploppar upp här i debatten lagom som du ska
            tala och ironiserar över oss hållbarhetsivrare, eller vad du kallade
            det för, och nedvärderar våra åsikter och synpunkter och arbetet
            i det gemensamma utskottet.
          </note>
          <note>
            Vi var överens om ett upplägg i utskottet, och vi hade att hantera
            en skrivelse som beskrev vad som hände i Johannesburg. Vi kristdemokrater
            har sagt i vårt yttrande att vi hade hoppats att Johannesburg
            hade kunnat gå längre. Det har jag också sagt i dag.
          </note>
          <note>
            Vi efterlyste mer radikala och tydliga grepp. Vi har i olika
            reservationer visat var vi ville gå snabbare fram och var vi ville
            ha mer action. Det var det arbetssätt vi hade i utskottet. Vid
            det sista sammanträdet, när vi skulle justera, kom du med förslag
            om att vi skulle ha ett helt nytt upplägg på betänkandet. Så funkar
            det inte - det vet du.
          </note>
          <note>
            Fru talman! Lotta Nilsson Hedström ironiserar över Kristdemokraterna
            som vill ha kvar kärnkraften och att vi tydligen därför inte är
            trovärdiga i hållbarhetstänkandet. Vi vill avveckla kärnkraften
            i den takt som vi kan introducera förnybara bränslen och förnybar
            energi. Vi vill inte som Miljöpartiet stänga bums och importera
            skitig kol- och oljekraft från Danmark och kontinenten. Expertrapporter
            visar vad en stängning av Barsebäck 2 innebär, nämligen koldioxidutsläpp
            som ökar med flera tusen ton.
          </note>
          <note>
            Anf. 126 LOTTA N HEDSTRÖM (mp)
          </note>
          <note>
            replik:
          </note>
          <note>
            Fru talman! Jag avsåg att uttrycka en viss positivitet med att
            vi har en så pass bra och bred diskussion i ett historiskt perspektiv
            som vi har i dag. Jag tyckte att jag var tydlig på den punkten.
          </note>
          <note>
            Däremot var jag oerhört besviken på att utskottet inte tog tillfället
            i akt. Det fanns inga som helst formella hinder för att vi skulle
            våga göra det som vi allihop har sagt, nämligen att sätta i gång.
            Det finns inga formella hinder för att komma samma dag som vi
            ska justera och bestämma sig för att av alla goda reservationer
            eller förslag som fanns i luften välja ut två. Det var ett kompakt
            nej från alla partier. Nej, vi ska bara vara deskriptiva, sade
            man. Det går inte att förneka. Det fanns ingen anledning att inte
            vara så konkret som vi säger att alla andra ska vara. Vi hade
            chansen och vi missade den. Jag blev oerhört besviken. Jag tyckte
            att det låg i luften, och jag gick faktiskt dit med känslan av
            att det här kommer de att gå med på! Det är en sorg. Jag tycker
            att hela hållbarhetsarbetet går alldeles för långsamt. Du, Sven
            Gunnar Persson, står för det också genom det här.
          </note>
          <note>
            Vidare pratar du om kärnkraften. Ja, jag tycker att det är en
            stor analytisk miss att prata om hållbarhet och att prata om förnybarhet
            och inte ha förstått att det är behållandet av kärnkraften som
            blockerar introduktionen av de nya förnybara källorna. Sverige
            har verkligen sackat efter, som man brukar säga, i utvecklingen
            av till exempel vindkraft därför att vi har haft kärnkraften.
            Du kan vår politik dåligt om du säger att vi förordar import av
            smutsig kol och olja.
          </note>
          <note>
            Du har inte läst på över huvud taget vad Miljöpartiet har sagt
            i den diskussionen. Det är inte så alternativen ser ut. Det är
            inte ett val mellan pest och kolera. Vid tiden för folkomröstningen
            befann vi oss i ett mycket gynnsammare läge för att börja ta de
            alternativa energikällorna på allvar. Det gjorde vi inte då. Därför
            sackar vi efter.
          </note>
          <note>
            Anf. 127 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! Det går an att vara nostalgisk i folkomröstningstänkandet.
            Vi stod på samma sida då, men vi har insett att det har gått för
            sakta, precis som
          </note>
          <note>
            Lotta N Hedström säger. Att nu snabbt avveckla kärnkraften innebär,
            enligt de konsultrapporter som har lämnats till Energimyndigheten
            och regeringen, flera tusen ton mer utsläpp av koldioxid än om
            vi får avveckla i den takt som är möjlig för att vi ska kunna
            fasa in andra energikällor.
          </note>
          <note>
            Sedan har vi det här med arbetet i utskottet. Vi förde resonemang
            om hur betänkandet skulle se ut och kom fram till att det fick
            bli som ett vanligt betänkande. Om partierna vill gå snabbare
            fram eller har andra åsikter får man reservera sig, i övrigt skulle
            vi skriva ihop oss. Det är så vi har jobbat. Vid det sista sammanträdet
            när betänkandet skulle justeras föreslogs att vi skulle ha en
            helt annan struktur på betänkandet. Jag förstår att de andra partierna
            var motståndare till detta tillsammans med mig.
          </note>
          <note>
            Lotta Nilsson Hedström arbetar tillsammans med det regeringsbärande
            partiet i Sverige. Jag önskar henne lycka till i arbetet med en
            hållbar utveckling i regeringssamarbetet. Jag lovar att vi ska
            vara med skjuta på där Lotta Nilsson Hedström misslyckas.
          </note>
          <note>
            Anf. 128 LOTTA N HEDSTRÖM (mp)
          </note>
          <note>
            replik:
          </note>
          <note>
            Fru talman! Jag tackar för det. Det finns alltid rapporter som
            bevisar olika saker. Vi har också ett överskott av energi. Det
            finns en marginal att gå mycket snabbare fram med avvecklingen
            av kärnkraften om man vill. Och det är här skon klämmer.
          </note>
          <note>
            Jag är inte riktigt övertygad om er vilja i den änden.
          </note>
          <note>
            Och var finns viljan att utveckla alternativen? Er partiledare
            berättade häromåret hur fula han tycker vindkraftverken är. Det
            gagnar inte de förnybara energikällorna. Den frågan står där den
            alltid har stått.
          </note>
          <note>
            Det handlar om vilja.
          </note>
          <note>
            Vi har också en enorm överkonsumtion av energi.
          </note>
          <note>
            Var finns de krav och de livsstilsanalyser från kd som säger
            att vi kan spara mer energi? De finns inte. Vi har en överkonsumtion
            av energi här och i hela västerlandet. Det är "negawatten" som
            är intressanta, de aldrig använda kilowatten. Där ska vi gå in.
          </note>
          <note>
            Utskottsbetänkandet bygger till stor del på enighet. En betänkandetext
            är en majoritetstext där alla partier många gånger är väldigt
            ense. Vi var ense om väldigt mycket. Jag tycker att det här en
            vacker text i stora stycken. Som jag försökte säga är detta ett
            långt steg framåt gentemot det parlamentariska läge som rådde
            när vårt parti, och även ert parti, kom in på den parlamentariska
            arenan. Vi hade kunnat bli ense om många fler saker. Det var inget
            radikalt brott mot den struktur vi hade kommit överens om. Det
            var bara ett litet tillägg. Man stryker under vissa saker och
            säger att det skulle man kunna genomföra. Det är enkelt.
          </note>
          <note type="speaker">
            Anf. 129 ROGER KARLSSON (c) replik:
          </note>
          <note>
            Fru talman! Lotta Nilsson Hedström ondgör sig i sitt anförande
            över det som diskuterades tidigare här med Sven Gunnar om att
            vi andra partier inte var beredda att skriva om hela betänkandet
            vid det justerande sammanträdet och punkta upp konkreta förslag.
            Det handlar lite om att komma fem över tolv.
          </note>
          <note>
            Det fanns inget formellt hinder, sade Lotta här tidigare. Men
            det fanns ett praktiskt. Min fråga är egentligen: Är det så Miljöpartiet
            bedriver politik? Är det så
          </note>
          <note>
            Miljöpartiet bedriver förhandlingar till exempel med regeringen?
            Är det därför anslaget till marksanering har dragits ned i tilläggsbudgeten?
            Det handlar om
          </note>
          <note>
            150 miljoner, vilket är ungefär hälften av vad som finns anslaget
            för i år. Är det därför som det har lagts utbetalningsbegränsningar
            på biståndet med 400
          </note>
          <note>
            miljoner i år?
          </note>
          <note>
            Då tycker jag att det absolut inte finns någon koherens mellan
            det som Lotta Nilsson Hedström säger här i kammaren och det som
            hennes parti kommer att rösta genom här i mitten av juni.
          </note>
          <note>
            Anf. 130 LOTTA N HEDSTRÖM (mp)
          </note>
          <note>
            replik:
          </note>
          <note>
            Fru talman! Jag tycker att diskussionen om vad man inte åstadkom
            tillsammans, som vi hade god grund för i utskottet, är lite av
            det som i Bibeln kallas för den obotfärdiges förhinder. Man hittar
            på en massa skäl för att slippa. Jag är verkligen besviken över
            det. Ingenting är klart i ett utskott förrän justeringen är gjord.
            Jag bedömde att det rådde en bred enighet om väldigt många saker
            och att det inte var problematiskt. Det klargjorde jag alldeles
            nyss för Sven
          </note>
          <note>
            Gunnar Persson. Jag har faktiskt all rätt att uttrycka den besvikelse
            som är mycket genuin från min sida i den här frågan.
          </note>
          <note>
            Centerpartiet har genom åren bedrivit politik på det sättet att
            man tre gånger har lurat svenska folket om sin ståndpunkt till
            kärnkraften. Tre gånger har
          </note>
          <note>
            Centerpartiet sagt sig vara ett kärnkraftsavvecklande parti och
            fallit till föga. Nu senaste hände det i den senaste energiuppgörelsen.
            Tala om för mig och dem som lyssnar på detta när Centern ska vara
            med och sätta stopp för kärnkraften! Så tycker jag att ni har
            bedrivit politik. Vi har faktiskt mycket godare samvete i den
            frågan.
          </note>
          <note>
            Det är Miljöpartiet som har fört in marksanering i svensk politik.
            Det var vår grej från början. Vi har sett till att pengar för
            marksanering över huvud taget har kommit in. Det har blivit väldigt
            väl utnyttjat. Det har varit en mycket riktad och bra insats som
            kommer att fortsätta, och vi försvarar den också i det rådande
            konjunkturläget.
          </note>
          <note>
            Biståndet är en viktig fråga för alla. Det är roligt och viktigt
            att många tar upp det. Jag hörde även
          </note>
          <note>
            Birgitta Ohlsson ta upp det. Miljöpartiet har sett till att de
            av Socialdemokraterna föreslagna nedskärningarna inte blev av.
            Det som har hänt nu är en limit.
          </note>
          <note>
            Man säger: Ni får vänta någon månad med att använda pengarna.
            Nominellt sett ökar biståndet. Vi har fortfarande, enligt vårt
            löfte, den här mandatperioden på oss att komma upp till 1 %, och
            det satsar vi faktiskt vår politiska heder på att göra.
          </note>
          <note type="speaker">
            Anf. 131 ROGER KARLSSON (c) replik:
          </note>
          <note>
            Fru talman! Det låter bra att Lotta Nilsson Hedström satsar sin
            politiska heder. Sedan är frågan hur mycket den är värd. Men utbetalningarna
            av bistånd begränsas de facto i år. Det innebär att biståndsutbetalningarna
            blir väldigt ryckiga. Centerpartiets inriktning är att vi ska
            ha en stadig och kraftig ökning av biståndet. Det ska inte vara
            ryckigheter. Bistånd handlar om projekt. Det handlar om saker
            som ska hända.
          </note>
          <note>
            Jag är väldigt stolt över att mitt parti faktiskt har lyckats
            avveckla en kärnkraftsreaktor, och vi kommer att avveckla en kärnkraftsreaktor
            till nästa vår. Vad jag vet har Miljöpartiet inte med sitt hårdnackade
            motstånd avvecklat en enda kärnkraftsreaktor. Det går jättebra
            att vara fin och ren om händerna, men i praktiken har ni inte
            åstadkommit något. Frågan är vems politiska heder som är mest
            värd.
          </note>
          <note>
            Anf. 132 LOTTA N HEDSTRÖM (mp)
          </note>
          <note>
            replik:
          </note>
          <note>
            Fru talman! Det Roger Karlsson säger om biståndet säger vi nästan
            ordagrant till Bosse Ringholm i förhandlingarna. Vi står på samma
            sida. I det här konjunkturläget har vi sett till att inte göra
            de större strypningar som Finansdepartementet var berett att göra
            av biståndet. Jag tror att vi kan ta varandra under armen i den
            frågan.
          </note>
          <note>
            Sedan har vi kärnkraften. Kom igen! Upp till bevis! Bevisa att
            fler reaktorer avvecklas och den alternativa energin kommer fram!
            Vi tyckte inte att någon av de två föregående energiuppgörelserna
            var bra. De var nya kärnkraftssvek.
          </note>
          <note type="speaker">
            Anf. 133 BERNDT EKHOLM (s):
          </note>
          <note>
            Fru talman! Jag tror att mötet i Johannesburg markerar någon
            form av slutpunkt i en process som har pågått sedan mötet i Rio
            de Janeiro, och om man så vill sedan mötet i Stockholm 1972. Framför
            allt under de senaste tio åren har det varit en process med flera
            olika möten som har tagit upp olika perspektiv.
          </note>
          <note>
            De hade sin utgångspunkt i Riomötet som inte bara handlar om
            miljö utan faktiskt handlar om miljö och utveckling.
          </note>
          <note>
            Under resans gång har vi fått någon form av helhet genom att
            ta upp olika perspektiv. Det har sedan landat i begreppet hållbar
            utveckling som lanserades tidigare av Gro Harlem Brundtland och
            hennes kommission. Det har fått ett väldigt tydligt genomslag
            i
          </note>
          <note>
            Johannesburg, bland annat genom att FN har sagt att man ska använda
            sig av det här begreppet som målstyrning för all verksamhet.
          </note>
          <note>
            Det har inte bara varit fråga om de här mötena.
          </note>
          <note>
            Det har varit fråga om en hel serie konventioner som har varit
            knutna till den här processen också.
          </note>
          <note>
            Jag tror att vi har en bra bas att stå på för att skärpa handlingsmönstret.
            Det är en handling som vi redan är inne i, men vi behöver naturligtvis
            skärpa till den ytterligare.
          </note>
          <note>
            Lotta N Hedström sade att det här inte är en handlingsinriktad
            plan. Det tycker jag motsägs bland annat av den tabell som finns
            i skrivelsen. Skrivelsen i sig pekar på en mängd konkreta åtgärder
            som redan är på gång och som ska till och även utmaningar som
            vi har framför oss.
          </note>
          <note>
            Mycket handlar om miljö. Det är stora utmaningar på miljöområdet
            som att hantera klimatfrågan och växthusgaserna, att kraftfullare
            ge sig i kast med livsstilsförändringar - jag tänker då på konsumtionsoch
            operationsmönster - att tackla de mycket farliga kemikalierna
            och utarmningen av den biologiska mångfalden.
          </note>
          <note>
            Men det är också fråga om utmaningar som har koppling till utvecklingsbegreppet.
            Det är naturligtvis i första hand fattigdomen som är det stora
            hotet mot utvecklingen och som vi måste bekämpa.
          </note>
          <note>
            Knutet till fattigdomsbekämpningen har vi millenniemålen - de
            åtta huvudmålen med sina operationella undermål. Det stora målet
            är att halvera andelen fattiga till år 2015, och sedan gå vidare
            mot att helt enkelt utrota fattigdomen. Det handlar också om att
            ta tag i de hot som finns i världen för att vi ska få vara trygga
            människor.
          </note>
          <note>
            Det är ganska stora frågor som vi har att tackla och som har
            en koppling mellan miljö och utveckling och som hör ihop i begreppet
            hållbar utveckling.
          </note>
          <note>
            Det finns ett avsnitt i betänkandet som handlar om globalisering.
            Jag tycker att vi ska bejaka globaliseringen. Den kan skapa rättvisa.
            Den kan skapa större trygghet. Den kan ge oss en hållbarare värld.
            Jag håller med dem som säger att en av förutsättningarna är att
            vi kan bygga demokrati, mänskliga rättigheter och det som handlar
            om samhällsstyrning. Det är en grundläggande förutsättning för
            att vi ska lyckas med detta.
          </note>
          <note>
            Regeringens arbete har koncentrerats mycket kring att forma en
            samlad politik för global utveckling. I Leif Pagrotskys hand har
            vi haft ett arbete som har lämnat ett par rapporter om hur vi
            ska få till stånd en globaliseringspolitik. Snart får vi i våra
            händer propositionen som handlar om en politik för global utveckling
            inriktad på de fattiga länderna i världen och länderna med problem
            i öststaterna.
          </note>
          <note>
            Man kan med stor glädje hälsa att regeringen har koncentrerat
            sig så mycket på att forma den helhetspolitiken. Det finns stor
            anledning till det. Vi har väldigt stora orättvisor att tackla
            i världen, och många orättvisor som har en tydlig koppling till
            miljöfrågan och till hållbar utveckling.
          </note>
          <note>
            Vi har anledning att ge oss i kast med en politik -
          </note>
          <note>
            kanske inte primärt i vårt eget land, utan framför allt i
          </note>
          <note>
            EU - som bidrar till att skapa stora orättvisor. Jag kan peka
            på jordbrukspolitiken och delvis handelspolitiken. Men inte ens
            WTO:s politik kan vi vara nöjda med. Den behöver också reformeras
            på ett antal punkter. Det har gjorts ansatser vid olika konferenser
            när det gäller detta, inte minst vid den senaste i Doha.
          </note>
          <note>
            Frihandel ska vi vara glada att vi har. Men, som någon annan
            talare var inne på, om frihandel inte hade ett regelverk att utvecklas
            från skulle den inte vara så produktiv. Nu har den ju ett regelverk,
            men det behöver vi kanske förbättra, och då förbättra i en mycket
            komplex situation, nämligen så att vi får med oss u-länderna in
            i marknaden så att de kan få del av den. Det kan de inte riktigt
            i dag. Vi har en handel, men den fungerar primärt för de stora
            makterna som har mycket pengar och bra utvecklade företag. Men
            den fungerar väldigt dåligt för de fattigare länderna och de som
            inte har så många bra företag. Den fungerar strängt taget inte
            alls för de 48 minst utvecklade länderna. Där har vi ett stort
            beting att utveckla frihandelns regelsystem, bland annat inom
            ramen för
          </note>
          <note>
            WTO så att den tjänar de här syftena.
          </note>
          <note>
            I det sammanhanget har naturligtvis de privata aktörerna en oerhört
            viktig roll att spela. Det är viktigt att vi sätter upp regelverk
            vid sidan av det. Någon har nämnt dem: Det är företagens ansvar,
            FN:s Global compact, det egna som vi har här i Sverige med globalt
            ansvar. Det finns en del andra.
          </note>
          <note>
            Vi ska inte heller glömma att om vi ska lyckas med utvecklingen
            av handeln måste också handeln ta hänsyn till sociala villkor,
            miljövillkor och etiska principer. WTO måste då vara beredda att
            ge sig i kast med problemet att försöka integrera detta. Man får
            inte vara så rädd för att göra det. U-länderna själva är ju rädda
            för att det här ska begränsa deras utveckling i stället för att
            förmera. Där har vi ett stort beting framför oss att hjälpas åt
            med.
          </note>
          <note>
            De flesta reservationerna under globalt avsnitt slår in öppna
            dörrar. De gäller sådant som vi redan är överens om, men man vill
            ändå reservera sig. Men en reservation menar jag skjuter fullständigt
            snett. Det är en moderat reservation som inte vill vara med och
            främja den ekologiska produktionen när den kommer från u-länderna.
            I motionen står det till och med att det är ett imperialistiskt
            drag.
          </note>
          <note>
            Jag menar att man har klampat över en tröskel och fullständigt
            missat målet när man uttrycker en sådan uppfattning. Det är klart
            att ekologisk produktion som kommer från u-länderna är väldigt
            viktig, även om den kan vara svårare att genomföra där än i de
            nordliga länderna.
          </note>
          <note>
            Ett annat avsnitt handlar om fattigdomsbekämpning. Jag har redan
            sagt att vi naturligtvis ska utrota fattigdomen. Det kommer att
            ta tid, men det är det självklara målet.
          </note>
          <note>
            Vi ska vara medvetna om att det finns olika sidor av fattigdom.
            Dels har vi den materiella fattigdomen dels har vi den fattigdom
            som uttrycks i brist på möjligheter, brist på makt och brist på
            säkerhet.
          </note>
          <note>
            De åtta millenniemål som FN slår an är naturligtvis viktiga utgångspunkter,
            men också de tillagda mål som Johannesburg kom med. Jag hinner
            inte konkret gå in på vad de innebär, men det gäller sanitet,
            integrerad vattenförsörjning, biologisk mångfald och kemikalier
            och fiske.
          </note>
          <note>
            Den nya politiken för global utveckling ska naturligtvis vara
            en hjälp. Den ska bygga den samstämmiga politik där olika politikområden
            griper tag i varandra och verkar för att vi ska kunna minska fattigdomen
            och till slut utrota den.
          </note>
          <note>
            I fattigdomsarbetet är naturligtvis sambandet mellan fattigdom
            och miljö väldigt viktigt. Det är ingen nyhet att säga att dålig
            miljö skapar fattigdom och att fattigdom skapar dålig miljö. Det
            finns ett sådant samband åt båda håll. Det lär oss hur integrerat
            i utveckling miljöbegreppet är.
          </note>
          <note>
            Vi har en del reservationer på det området också.
          </note>
          <note>
            Också där slår de flesta in öppna dörrar och säger egentligen
            inte något nytt.
          </note>
          <note>
            Det finns en mp- och en m-reservation som handlar om skuldavskrivningar.
            Jag tror inte att det är en klok politik att totalt skriva ned
            skulderna. En klok politik är att just bygga på hållbarhetsbegreppet.
            De ska ned till en hållbar nivå så att länderna själva kan hantera
            skulderna. Då får de ett instrument att visa för investerare att
            de kan klara av skulderna om de har en rimlig nivå på dem. Man
            visar att ni kan investera i våra länder för vi lovar att vi kan
            betala tillbaka investeringarna. Om man skriver ner skulderna
            helt och håller är risken att man tappar det förtroendet.
          </note>
          <note>
            I m-reservationen sägs att man inte vill ställa upp på enprocentmålet.
            Men Moderaterna är ju ganska isolerade i den politiken, så det
            kanske inte behöver någon mer kommentar.
          </note>
          <note>
            Jag ska avsluta med att yrka avslag på alla reservationer i det
            här betänkandet och tillstyrka skrivelsen.
          </note>
          <note type="speaker">
            Anf. 134 ROGER KARLSSON (c) replik:
          </note>
          <note>
            Fru talman! Berndt Ekholm säger i sitt anförande att fattigdomen
            är det stora hotet mot hållbar utveckling. Jag kan inte annat
            än att helt hålla med Berndt.
          </note>
          <note>
            Berndt säger också att i de reservationer som handlar om skuldavskrivningar
            och bistånd slår reservanterna in öppna dörrar.
          </note>
          <note>
            Det beror väl i så fall på att vi är överens i ord i det här
            betänkandet. Men vi som reservanter är inte överens om den handling
            som vi ser.
          </note>
          <note>
            Johannesburgmötet handlade mycket om att gå från ord till handling.
            Vi kan skriva fina ord, men är vi inte överens om handlingen -
            som till exempel hur regeringen agerar i tilläggsbudgeten - måste
            vi på något sätt reagera. Det har vi gjort här.
          </note>
          <note>
            På tilläggsbudget lägger regeringen fram förslag om att hålla
            inne 400 miljoner av anslagna biståndsmedel. I ett tidigare replikskifte
            här fick jag veta att denna neddragning av biståndet är resultatet
            av Miljöpartiets förhandlande. Frågan är väl egentligen vilken
            neddragning regeringen var beredd att göra från början och vilken
            neddragning av biståndet som regeringen föreslog.
          </note>
          <note type="speaker">
            Anf. 135 BERNDT EKHOLM (s) replik:
          </note>
          <note>
            Fru talman! De här reservationerna är ju skrivna gentemot betänkandetexten.
            När man läser denna text och sedan reservationerna finner man
            att väldigt många av dessa, som jag hänvisade till under de avsnitt
            som jag tog upp, säger samma sak som i betänkandet men med andra
            ord. Det finns i och för sig också några reservationer där man
            tar upp någon fråga där vi har delade meningar.
          </note>
          <note>
            När det sedan gäller den konkreta frågan om biståndet vill jag
            säga att, som det heter, begränsningstak i utbetalningarna inte
            är något nytt. Vi har valt modellen att ha utgiftsbegränsningar.
            Vi kan inte göra av med mer än knappt 1 000 miljarder kronor i
            budgeten på ett år. Vi tycker som socialdemokrater att det är
            oerhört viktigt att vi håller oss till det här för att visa marknaden
            att man kan lita på vår ekonomi. Om vi närmar oss taket måste
            vi vidta åtgärder.
          </note>
          <note>
            Det är väl i och för sig en ganska beskedlig åtgärd som vi vidtar,
            särskilt om vi kommer så tidigt på året som nu, när vi håller
            inne 400 miljoner av de kanske
          </note>
          <note>
            15-16 miljarder kronor som biståndet omfattar.
          </note>
          <note>
            Eftersom jag sitter i Sidas styrelse vet jag att vi klarar att
            hantera den del av dessa miljoner som kan falla på Sida. Det är
            inte fråga om att pengarna försvinner utan om att de senareläggs
            för att vi ska klara utgiftstaket, som jag vet att också Centerpartiet
            är väldigt angeläget om att vi ska hålla. Gör alltså inte det
            här till en större fråga än vad det är!
          </note>
          <note type="speaker">
            Anf. 136 ROGER KARLSSON (c) replik:
          </note>
          <note>
            Fru talman! Det är riktigt att jag är mån om att vi håller utgiftstaket.
            Det var våra partier som tillsammans förde in det i budgetbehandlingen
            i Sveriges riksdag, och det tycker jag var bra. Det är därför
            lite synd att man trixar med det på det här sättet.
          </note>
          <note>
            Berndt säger att utgiftsbegränsningen inte är något nytt. Det
            är sant, men det är fortfarande inte inte något som är bra. Det
            blir en ryckighet i projekten.
          </note>
          <note>
            Berndt kommer här med nyheten att det här inte kommer att drabba
            Sida. Vilka andra biståndsprojekt gäller det då? Är det de frivilliga
            organisationernas projekt, Forum Syds och andra frivilligorganisationers
            biståndsprojekt, som kommer att bli senarelagda eller kanske nedlagda?
            Frivilligorganisationerna bygger väldigt mycket på att det finns
            personer som är beredda att ta tag i saker och ting här och nu.
            De har färre anställda, volontärer och så vidare. Är det dessa
            organisationers biståndsprojekt som kommer att skjutas på framtiden?
          </note>
          <note type="speaker">
            Anf. 137 BERNDT EKHOLM (s) replik:
          </note>
          <note>
            Fru talman! Något trixande är det inte fråga om utan detta har
            en direkt koppling till den budgetteknik som vi har valt att arbeta
            med och som har sina fördelar men naturligtvis också sina problem.
          </note>
          <note>
            Vad gäller utgiftsbegränsningar: Om det helt enkelt hade varit
            fråga om att dra in medel och aldrig använda dem mer, hade problemet
            varit större. Det skulle i och för sig inte ha varit så fruktansvärt
            stort om det gällt 400 miljoner i den jättebudget som det är fråga
            om, men problemet hade ändå varit större. Förra gången vi hade
            en sådan här begränsning gjordes de utbetalningar som skulle ha
            gjorts i december i stället i januari. Du tror att det kommer
            att innebära att man inte kan genomföra vissa saker.
          </note>
          <note>
            Jag är rädd för att innehållningen den här gången kan komma att
            bli lite längre. Jag tycker mig ha kunnat tolka resonemangen på
            det sättet. Jag tror ändå inte att de pengarna kommer att slå
            mot konkreta projekt utan detta slår mot den buffert som man har
            i olika sammanhang. Man får hålla hårdare i pengarna för nya projekt
            som skulle kunna bli aktuella och som får vänta på sitt genomslag.
          </note>
          <note>
            Anf. 138 ROSITA RUNEGRUND (kd)
          </note>
          <note>
            replik:
          </note>
          <note>
            Fru talman! I en av Kristdemokrateras reservationer när det gäller
            fattigdomsbekämpning har vi tagit upp EU-biståndet och framhållit
            att Europeiska unionen har särskilt ansvar för att verka för en
            minskning av den globala fattigdomen. I det sammanhanget kommer
            man in på att kampen mot hiv/aids, tuberkulos och malaria kräver
            stora resurser.
          </note>
          <note>
            Som bekant har Kristdemokraterna inom EU gått i täten för att
            öka resursanslagen för sjukdomsbekämpning. Dessvärre har anslagen
            inte motsvarat behoven.
          </note>
          <note>
            Som bekant är Sverige i dag väldigt duktigt och framgångsrikt
            när det gäller reproduktiv hälsa. Det har också framakommit i
            debatten i kväll. Men vi vet också att det behövs resurser. Det
            gäller inte bara förebyggande åtgärder utan också resurser för
            mediciner. Det kommer att krävas stora resurser för detta.
          </note>
          <note>
            Min fråga till Berndt Ekholm gäller EU-biståndets effektivisering.
            Jag ställde under den offentliga utfrågningen en fråga om detta
            men fick inget svar. Jag skulle vilja veta vad Berndt Ekholm säger
            i den frågan.
          </note>
          <note type="speaker">
            Anf. 139 BERNDT EKHOLM (s) replik:
          </note>
          <note>
            Fru talman! Det är inte fråga om pengar. Det står nämligen i
            er reservation:
          </note>
          <note>
            "Europeiska unionen har ett särskilt ansvar för att verka för
            en minskning av den globala fattigdomen."
          </note>
          <note>
            På den punkten har vi nog samma uppfattning. Det heter vidare:
            "Kristdemokraterna är därför kritiska mot Sveriges agerande i
            Europeiska unionen, där regeringen inte tillräckligt har drivit
            på EU när det gäller att förbättra biståndet och göra det mer
            effektivt."
          </note>
          <note>
            Jag tolkar inte detta så att det är fråga om mer pengar utan
            att det gäller hur biståndet ska utformas.
          </note>
          <note>
            Jag vill hävda att vi verkat precis i enlighet härmed.
          </note>
          <note>
            Vi har vid flera tillfällen arbetat med detta. Till och med utskottet
            har varit engagerat häri genom att vid ett par tillfällen föra
            samtal med biståndskommissionären om effektiviseringen av biståndet.
          </note>
          <note>
            Jag vill alltså hävda att det som ni här säger ska göras är redan
            på gång. Det är att slå in öppna dörrar.
          </note>
          <note>
            Anf. 140 ROSITA RUNEGRUND (kd)
          </note>
          <note>
            replik:
          </note>
          <note>
            Fru talman! Jag tycker inte alls att detta är att slå in öppna
            dörrar. Hiv/aids är den stora frågan i fattigdomsbekämpningen.
            Jag ställde en fråga om detta på det offentliga seminarium som
            utskottet anordnade om effektivisering av det tidigare hårt kritiserade
            biståndet. Det svar som jag fick var att man för en dialog. Det
            sades att man när det gällde EU-biståndet på olika sätt för en
            dialog och följer EU-biståndet. Jag ser inte detta som att regeringen
            är kritisk och driver på i frågan om EU-biståndet och för mer
            pengar till satsningar på hiv/aids-vaccin.
          </note>
          <note type="speaker">
            Anf. 141 BERNDT EKHOLM (s) replik:
          </note>
          <note>
            Fru talman! När det gäller pengar till hiv/aids har vi, om jag
            minns rätt, på tre år anslagit 600 miljoner till den globala fonden.
            Det är ganska mycket pengar.
          </note>
          <note>
            Jag tror att Sverige så att säga med råge har fyllt sina mått.
            Fonden omfattar inte bara hiv/aids utan också tuberkulos och malaria.
          </note>
          <note>
            När det sedan gäller att effektivisera EU:s bistånd och att få
            ut mer av de pengar som de har ansvar för inom det här området
            vill jag säga att detta är det sätt som vi arbetar på. Vi arbetar
            med en dialog. Vi pratar med varandra. Har Rosita Runegrund någon
            annan metod som man kan använda sig av än att prata med varandra?
            Det är det sätt som vi har för att försöka få till stånd en ändrad
            attityd och för att driva på för ett effektivare arbetssätt.
          </note>
          <note>
            Jag förstår inte vad Rosita Runegrund är ute efter.
          </note>
          <note>
            Vad ska vi göra som vi inte gör nu?
          </note>
          <note>
            Anf. 142 LOTTA N HEDSTRÖM (mp)
          </note>
          <note>
            replik:
          </note>
          <note>
            Fru talman! Vad gäller att slå in öppna dörrar menar vi att det
            snarare behöver öppnas nya dörrar på skuldavskrivningsområdet.
            År 1996 identifierades de mest skuldtyngda länderna, och man tog
            då det så kallade HIPC-initiativet, initiativet för Heavily Indebted
            Poor Countries. Det gick ut på att åtminstone
          </note>
          <note>
            38 av de mest skuldtyngda länderna skulle få komma ned på en
            hållbar nivå.
          </note>
          <note>
            Det har nu gått sju år, och av dessa länder har sex kommit upp
            på denna hållbara nivå. Den hållbara nivån är inte definierad
            av länderna själva utan av långivarna. Denna nivå utgår från vad
            man förväntar att de ska få i exportinkomster.
          </note>
          <note>
            Den här takten är för dålig. Det är inte fråga om någon skuldavskrivning
            om man på sju år får ned bara sex länder av 38 till en nivå som
            långt ifrån innebär skuldfrihet.
          </note>
          <note>
            Alltså är den här skuldavskrivningsprocessen väldigt ineffektiv
            och väldigt långsam. Den måste putsas upp. Man måste ha en bättre
            definition på vad en hållbar nivå är.
          </note>
          <note>
            Jag skulle vilja veta vad Berndt Ekholm har att säga om det,
            eftersom han tycker att vi slår in öppna dörrar i vår reservation.
          </note>
          <note type="speaker">
            Anf. 143 BERNDT EKHOLM (s) replik:
          </note>
          <note>
            Fru talman! Den här reservationen innehåller flera olika saker.
            Den innehåller det här med total nedskrivning, där vi verkligen
            tycker olika. Men i övrigt är det bara ett annat sätt att formulera
            sig. Det Lotta
          </note>
          <note>
            Nilsson Hedström talar om är ju det regeringen verkar för. Vi
            tycker ju inte heller att HIPC-initiativet är bra nog.
          </note>
          <note>
            För det första vill vi att de olika länder som har slutit upp
            kring det här verkligen kommer in med sina pengar. Det är inte
            bara Sverige som ska vara lutherskt och genomföra allt i tid -
            de andra får också ställa upp, vilket de inte har gjort. Det har
            vi tjatat på dem om.
          </note>
          <note>
            För det andra tycker vi att det behövs mer pengar.
          </note>
          <note>
            Det har vi också tjatat om.
          </note>
          <note>
            För det tredje tycker vi också att villkoren behöver förbättras,
            som Lotta Nilsson Hedström tar upp -
          </note>
          <note>
            procenttal på exportintäkter och andra sådana här saker.
          </note>
          <note>
            Det är alltså det som vi har tagit upp och drivit i olika förhandlingar.
            Men grundproblemet med det vi redan har kommit överens om i HIPC,
            med de brister som finns, är att alla länder inte ens levererar
            in pengar i tid. Vi får starta i den änden. Jag förstår inte på
            vilken punkt vi tycker olika.
          </note>
          <note>
            Anf. 144 LOTTA N HEDSTRÖM (mp)
          </note>
          <note>
            replik:
          </note>
          <note>
            Fru talman! Vi tycker olika därför att vi i Miljöpartiet vill
            att man ska göra en omdefiniering av vad som är hållbar skuldnivå
            och att man ska vara väldigt tydlig med att kritiken handlar om
            takten i skuldavskrivningen. Jag ser inte hur det är tillgodosett.
          </note>
          <note>
            Jag har just kommit från en förhandlingsrunda med regeringen
            som gällde vår biståndspolitik och uppföljningen av Globcom, där
            vi har samma synpunkter på hur skuldavskrivningsarbetet bör drivas
            på från svensk sida. Vi fick inte gehör där heller.
          </note>
          <note>
            Är vi överens om att skulderna ska avskrivas så måste den här
            processen revideras på ett ganska skarpt sätt. Vi tycker inte
            att betänkandet speglar det.
          </note>
          <note type="speaker">
            Anf. 145 BERNDT EKHOLM (s) replik:
          </note>
          <note>
            Fru talman! Men jag kan inte göra annat än att läsa er reservation.
            Ni måste i så fall lära er att i reservationstexten tala om precis
            hur ni vill att det ska vara. Ni pratar här med allmänna ord,
            precis så allmänna ord som ni tidigare har kritiserat betänkandet
            för. Det är vad ni använder er av.
          </note>
          <note>
            Ni blir konkreta på två punkter, kan man säga.
          </note>
          <note>
            Den första är att ni kräver total avskrivning av skulderna. Vi
            kan debattera om det är klokt eller inte. Jag tycker att man ska
            vara försiktig med det. Den andra är att ni vill att de ska ansluta
            sig till millenniemålen.
          </note>
          <note>
            Det tycker jag är en spännande tanke. Jag tror att det kanske
            inte i sak betyder så mycket i och för sig, för hela upplägget
            på skuldavskrivningen bottnar ju i att man också ska ta hänsyn
            till utvecklingen. Men det är ingen dum tanke att se kopplingen
            till millenniemålen. Detta är i alla fall lite mer konkret än
            de allmänna resonemang ni har.
          </note>
          <note>
            Det är egentligen det här med skuldavskrivningen som är den stora
            skillnaden. I övrigt är det allmänna ord. Jag kan ställa upp på
            att skuldbördan är ohanterlig. Vi behöver skriva av det här snabbare.
            Det behöver gå effektivare till. Det är vad regeringen arbetar
            för.
          </note>
          <note type="speaker">
            Anf. 146 SERMIN ÖZÜRKÜT (v):
          </note>
          <note>
            Fru talman! Jag skulle först vilja säga att Vänsterpartiet i
            grunden instämmer i Johannesburgsbetänkandet, men vi har några
            särskilda yttranden. Vi anser att denna politik är otillräcklig
            och förutsätter att regeringen gör mer långtgående åtaganden framöver.
          </note>
          <note>
            Jag tänkte här ta upp några synpunkter angående fattigdomsbekämpningen.
          </note>
          <note>
            Det är ett faktum att vi i den rika delen av världen sakta men
            säkert har arbetat upp och fortsätter att arbeta upp en ekologisk
            skuld. Det är en skuld till kommande generationer, liksom till
            fattigare länder, för alla de naturresurser vi i praktiken bestulit
            dem på genom vår överkonsumtion.
          </note>
          <note>
            Dessa klyftor skär dock inte enbart mellan länder, utan också
            mellan könen. Vi kan konstatera att världens ledare under många
            år inte har förmått vända utvecklingen. En stor anledning är att
            kvinnorna fortfarande saknas i beslutsrummen.
          </note>
          <note>
            Mer än halva jordens befolkning är kvinnor.
          </note>
          <note>
            Kvinnors viktiga roll för hållbar utveckling är dokumenterad.
            Det gäller både hur kvinnor tar beslut och i det konkreta arbetet
            för hållbar utveckling. Det är därför viktigt att verka för kvinnors
            ökade inflytande i beslutsfattandet.
          </note>
          <note>
            I många av världens länder är merparten av livsmedelsproducenterna
            kvinnor, men endast en begränsad del av jordens tillgångar i form
            av mark, finansiella resurser, teknologi etcetera ägs eller kontrolleras
            av kvinnor. Betänkandet betonar vikten av att jämställdhetsmålet
            och ett genusperspektiv ska genomsyra fattigdomsbekämpning, globaliseringens
            effekter och vatten-, energi- och hälsosektorerna. Alla dessa
            områden har tydliga kopplingar till jämställdhetsfrågor och kvinnans
            situation.
          </note>
          <note>
            Av världens 1,3 miljarder fattiga består majoriteten av kvinnor,
            trots att kvinnor i de flesta länder är mycket ekonomiskt aktiva
            och ofta är huvudproducenter av den mat som framställs för familjen.
            Det är därmed i stor utsträckning kvinnorna som tar på sig ansvaret
            för det ekosystem jordbruket utgör. Trots detta utesluts kvinnor
            från beslutande församlingar på alla nivåer i frågor som rör fördelning
            av gemensamma ekonomiska resurser.
          </note>
          <note>
            Utskottet anser det angeläget att även globala vattenfrågor diskuteras
            ur ett genusperspektiv. Tillgång till rent vatten och till god
            sanitet, en grundförutsättning för fattigdomsbekämpningen i stort,
            har en särskild påverkan på levnadsvillkoren för utvecklingsländernas
            kvinnor, som ofta är ansvariga för vattenhämtning, hygien, hälsa,
            matlagning, tvätt och hushållsjordbruk.
          </note>
          <note>
            Vi delar regeringens och utskottets bedömning av att ett arbete
            med jämställdhetsperspektiv är avgörande för hållbar utveckling,
            men vi ser samtidigt en hel del risker med det arbetssättet. Det
            finns inte några ordentliga strategier och mål i betänkandet.
            Det finns också en risk att jämställdhetsperspektivet endast blir
            vackra ord för hållbar utveckling medan huvudinriktningen i resten
            av ekonomin fortsätter som vanligt.
          </note>
          <note>
            Sammanfattningsvis ser vi det som positivt att utskottet anser
            att jämställdhet är både ett mål i sig och ett oundgängligt instrument
            i arbetet mot fattigdom.
          </note>
          <note>
            Det återstående problemet är på vilket sätt regeringen kommer
            att arbeta för ett brett samarbete kring hållbar utveckling bland
            Sveriges kvinnor. Hur ska processen föras vidare? Jämställdhetsperspektivet
            lyfts fram, men knyts inte till konkreta förslag inom varje område.
            Vi ser denna politik som otillräcklig, och förutsätter att regeringen
            gör mer långtgående åtaganden i den aviserade utvecklingspropositionen,
            som ska lämnas till riksdagen under 2003.
          </note>
          <note>
            Avslutningsvis yrkar jag bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 21 maj.)
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 15 maj
          </note>
          <note>
            2002/03:936 av Carl-Axel Roslund (m) till försvarsminister Leni
            Björklund
          </note>
          <note>
            Civil meritvärdering
          </note>
          <note>
            2002/03:937 av Berit Jóhannesson (v) till försvarsminister Leni
            Björklund
          </note>
          <note>
            Sexuella trakasserier inom Försvarsmakten
          </note>
          <note>
            2002/03:938 av Carl-Axel Roslund (m) till utrikesminister Anna
            Lindh
          </note>
          <note>
            Tawians deltagande i FN-gemenskapen
          </note>
          <note>
            2002/03:939 av Lars Ohly (v) till utrikesminister
          </note>
          <note>
            Anna Lindh
          </note>
          <note>
            Israel och fredsprocessen
          </note>
          <note>
            2002/03:940 av Göran Norlander (s) till statsrådet
          </note>
          <note>
            Ulrica Messing
          </note>
          <note>
            Skogsvårdslag
          </note>
          <note>
            2002/03:941 av Britt-Marie Danestig (v) till statsminister Göran
            Persson
          </note>
          <note>
            Forskningsministerns övergripande ansvar
          </note>
          <note>
            2002/03:942 av Jakob Forssmed (kd) till statsrådet
          </note>
          <note>
            Morgan Johansson
          </note>
          <note>
            Alkoglass
          </note>
          <note>
            2002/03:943 av Gustav Fridolin (mp) till jordbruksminister Ann-Christin
            Nykvist
          </note>
          <note>
            Kommunernas roll vid djurplågeri
          </note>
          <note>
            2002/03:944 av Carina Adolfsson Elgestam (s) till jordbruksminister
            Ann-Christin Nykvist
          </note>
          <note>
            Ursprungsmärkning av svenskt glas
          </note>
          <note>
            2002/03:945 av Marie Wahlgren (fp) till kulturminister Marita
            Ulvskog
          </note>
          <note>
            Kulturanslag till Skåne
          </note>
          <note>
            2002/03:946 av Marie Engström (v) till näringsminister Leif Pagrotsky
          </note>
          <note>
            Arvoden
          </note>
          <note>
            2002/03:947 av Britt-Marie Danestig (v) till statsrådet Mona
            Sahlin
          </note>
          <note>
            Utsatta flickor i fristående muslimska skolor
          </note>
          <note>
            2002/03:948 av Tasso Stafilidis (v) till justitieminister Thomas
            Bodström
          </note>
          <note>
            Hot mot liv och hälsa vid utvisning
          </note>
          <note>
            2002/03:949 av Cecilia Widegren (m) till justitieminister Thomas
            Bodström
          </note>
          <note>
            Ökade vardagsbrott
          </note>
          <note>
            2002/03:950 av Johan Linander (c) till statsrådet
          </note>
          <note>
            Berit Andnor
          </note>
          <note>
            Sveriges åtgärder för att uppfylla den nordiska språkkonventionen
          </note>
          <note>
            2002/03:951 av Tasso Stafilidis (v) till socialminister
          </note>
          <note>
            Lars Engqvist
          </note>
          <note>
            Assisterad befruktning och äggdonation för lesbiska kvinnor
          </note>
          <note>
            2002/03:952 av Marie Wahlgren (fp) till socialminister Lars Engqvist
          </note>
          <note>
            Behandling av kroniskt sjuka
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 20 maj.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 15 maj
          </note>
          <note>
            2002/03:887 av Helena Bargholtz (fp) till statsrådet
          </note>
          <note>
            Mona Sahlin
          </note>
          <note>
            Folkinitiativ om kommunala omröstningar
          </note>
          <note>
            2002/03:902 av Rosita Runegrund (kd) till statsrådet
          </note>
          <note>
            Jan O Karlsson
          </note>
          <note>
            Bortglömda barnsoldater
          </note>
          <note>
            2002/03:903 av Cristina Husmark Pehrsson (m) till statsrådet
            Jan O Karlsson
          </note>
          <note>
            Barn som far illa
          </note>
          <note>
            2002/03:904 av Anita Brodén (fp) till finansminister
          </note>
          <note>
            Bosse Ringholm
          </note>
          <note>
            Moms på second hand-affärer
          </note>
          <note>
            2002/03:906 av Anita Sidén (m) till finansminister
          </note>
          <note>
            Bosse Ringholm
          </note>
          <note>
            Utländska studenter
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 20 maj.
          </note>
          <note>
            16 § Kammaren åtskildes kl. 18.09.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 13.55, av andre vice talmannen därefter
            till och med 11 §
          </note>
          <note>
            anf. 101 (delvis), av tredje vice talmannen därefter till ajourneringen
            kl. 16.54 och av andre vice talmannen därefter till sammanträdets
            slut.
          </note>
          <note>
            Innehållsförteckning
          </note>
        </div>
      </body>
    </text>
  </TEI>
</teiCorpus>
