<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--78</head>
          <docDate when="2003-03-25">2003-03-25</docDate>
        </div>
      </front>
      <body>
        <div>
          <note>
            18.00 - 19.40
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Hänvisning av ärende till utskott
          </note>
          <note>
            Föredrogs
          </note>
          <note>
            Proposition
          </note>
          <note>
            2002/03:89 Förändringar inom sjukförsäkringen för ökad hälsa
            i arbetslivet
          </note>
          <note>
            Remissdebatt
          </note>
          <note type="speaker">
            Anf. 1 Statsrådet HANS KARLSSON (s):
          </note>
          <note>
            Fru talman! Den ökade ohälsan är ett problem på flera sätt. I
            första hand är det ett mänskligt problem.
          </note>
          <note>
            Individer får betala genom smärta, sämre ekonomi, brist på den
            sociala gemenskap som ett arbete ger och brist på det slags självförverkligande
            som ett arbete kan ge. I andra hand riskerar vi alla - samhället
            - att drabbas genom ökade kostnader som innebär minskat utrymme
            att satsa på en fortsatt upprustning av det välfärdssystem vi
            tillsammans framgångsrikt byggt upp.
          </note>
          <note>
            Till mig som ansvarig minister för bland annat frågorna om ohälsa
            i arbetslivet ställs ständigt frågan vad jag tänker göra åt problemet.
            Mitt svar är att det inte finns några enkla och enskilda åtgärder
            som i ett slag skapar det goda arbetet och gör människor friska.
          </note>
          <note>
            Det krävs en rad åtgärder och ett uthålligt arbete.
          </note>
          <note>
            Den socialdemokratiska regeringen har sedan en tid påbörjat arbetet
            med att öka hälsan genom en rad åtgärder. Det så kallade elvapunktsprogrammet
            blev startskottet för ett större samlat arbete som nu följs upp
            med flera initiativ.
          </note>
          <note>
            Regeringens mål att halvera sjukskrivningarna till
          </note>
          <note>
            2008 är tufft, men jag är övertygad om att det går att nå. Men
            det behövs ett arbete på flera fronter och från många aktörer
            om det ska lyckas. Vi måste jobba med att förebygga ohälsa så
            att inte ännu fler drabbas.
          </note>
          <note>
            Men vi måste samtidigt arbeta med att göra allt vi kan för att
            se till att de som redan drabbats får en chans att komma tillbaka
            i arbete. Rätten till arbete utifrån de förutsättningar man har
            är lika viktig som rätten till sjukpenning när man är sjuk.
          </note>
          <note>
            Vi måste också fortsätta arbetet med att skaffa mer kunskap om
            ohälsan och dess orsaker. Vi i riksdag och regering ska göra allt
            som står i vår makt för att underlätta arbetet för ökad hälsa.
            Jag är dock övertygad om att det inte kommer att räcka med det.
          </note>
          <note>
            Oberoende av om det är på eller utanför arbetet som ohälsan orsakas
            så landar problemet ändå alltid på arbetsplatsen. Det är på arbetsplatserna
            man vet vilka de unika problemen är och hur man kan lösa dem så
            att det passar såväl den anställda som verksamheten.
          </note>
          <note>
            Arbetsmarknadens parter är därför de viktigaste bärarna av problemet.
            Utan deras engagemang och intresse kommer inte mycket att kunna
            åstadkommas.
          </note>
          <note>
            Jag vet från mina besök runtom i landet att det går att göra
            mycket redan i dag, utan att det tas ett enda beslut i frågan
            i riksdagen.
          </note>
          <note>
            Det finns åtskilligt med goda exempel på hur man i företag och
            organisationer lyckats vända utvecklingen genom ett framgångsrikt
            arbete med att satsa på en arbetsmiljö där personalen trivs, mår
            bra och arbetar bra. Flera av de företag som jobbar med att förebygga
            ohälsa har också kunnat visa att de satsningar man har gjort gett
            flerdubbelt igen ekonomiskt.
          </note>
          <note>
            Det handlar om att se sambandet mellan god arbetsmiljö, utvecklat
            arbete och hög konkurrenskraft.
          </note>
          <note>
            En arbetsplats där personalen ges inflytande gör också produktionen
            mer effektiv och kvalitetsinriktad.
          </note>
          <note>
            Ledarskapet är avgörande för att någonting ska hända. En lyhörd
            och framsynt ledning med ett genuint intresse för sin personal
            är nödvändigt för ett lyckat förändringsarbete.
          </note>
          <note>
            Strategier för att skapa arbetsplatser där människor kan arbeta,
            prestera och samtidigt må bra måste bli en diskussion som förs
            in i styrelserummen lika väl som affärs- och finansieringsstrategier,
            investeringsbudgetar med mera.
          </note>
          <note>
            Den proposition som vi i dag ska diskutera här i kammaren är
            ett viktigt bidrag i processen med att skapa ett friskare arbetsliv.
            Men jag vill samtidigt säga att den är en del i en helhet och
            ett större arbete för ökad hälsa.
          </note>
          <note>
            Syftet med propositionen Förändringar inom sjukförsäkringen för
            ökad hälsa i arbetslivet som nu ligger på riksdagens bord är att
            förbättra stödet till den enskilde. Det ska bli lättare för människor
            att hålla kontakten med arbetsplatsen och återgå i arbete.
          </note>
          <note>
            Vi vet i dag att långvariga sjukskrivningar ofta tenderar att
            leda till passivitet och en isolering som kan vara svår att bryta.
            Vi vill därför att möjligheten till deltidssjukskrivning prövas
            i högre utsträckning än i dag.
          </note>
          <note>
            Vi måste fokusera mera på människors arbetsförmåga än på arbetsoförmågan.
            Det kommer också att ställa krav på att arbetsgivarna anpassar
            jobben så att det blir okej att komma till arbetet även om man
            inte kan arbeta till hundra procent.
          </note>
          <note>
            En viktig del i propositionen är också införandet av så kallade
            avstämningsmöten. Syftet med dessa är att snabbt hitta rätt åtgärder
            som bäst gör att den enskilde individen kan återgå i arbete. Vid
            avstämningsmötet deltar den sjukskrivne och dennes läkare liksom
            representanter för arbetsgivaren, försäkringskassan, arbetsförmedlingen
            eller andra parter som kan tänkas bidra på ett positivt sätt för
            att individen ska kunna återgå till arbete så snart som möjligt.
          </note>
          <note>
            Propositionen syftar också till att snabba upp handläggningen
            av ärenden. Försäkringskassan ska senast ett år efter sjukanmälningsdagen
            pröva om sjukpenningen ska bytas ut mot sjuk- eller aktivitetsersättning.
          </note>
          <note>
            Dessutom förtydligas arbetsgivarens ansvar vid en sjukskrivning
            genom att den rehabiliteringsutredning som arbetsgivaren är ålagd
            att göra blir obligatorisk.
          </note>
          <note>
            Försäkringskassan ges också möjlighet att vid behov inhämta särskilt
            läkarutlåtande i de fall man anser det nödvändigt.
          </note>
          <note>
            Undersökningar har visat att läkarintygen vid sjukskrivning ofta
            saknar väsentlig information. Läkarintygen ska därför stramas
            upp. De medicinska skälen för sjukskrivning ska preciseras och
            tydliggöras. Läkaren ska ange det medicinska syftet med sjukskrivningen
            och särskilt motivera varför den försäkrade av medicinska skäl
            inte bör arbeta.
          </note>
          <note>
            Rätt diagnos är mycket viktigt också för att rätt åtgärder ska
            kunna sättas in för att stödja den enskilde.
          </note>
          <note>
            Utbildningen i försäkringsmedicin för läkare ska förstärkas.
            Det blir ett viktigt instrument för att implementera propositionens
            intentioner. Det blir också fler försäkringsläkare på försäkringskassorna,
            och deras uppgift ska i ökad utsträckning inriktas mot mer direkta
            insatser för att minska sjukfrånvaron.
          </note>
          <note>
            Till sist vill jag också nämna att den nuvarande möjligheten
            att ha förtidspensionen vilande för att pröva arbete förlängs
            till högst två år.
          </note>
          <note>
            Fru talman! Jag är mycket glad över att regeringen i samarbete
            med Vänstern och Miljöpartiet har kunnat arbeta fram den här propositionen.
            Det är ett viktigt inslag i det stora arbetet med att öka hälsan
            i arbetslivet. Vår förhoppning är att individen med dessa förändringar
            ska få ett bättre stöd än i dag i att återgå till ett arbete och
            till arbetsuppgifter som man klarar av och mår bra av.
          </note>
          <note type="speaker">
            Anf. 2 STEN TOLGFORS (m):
          </note>
          <note>
            Fru talman! Vi varnade i vintras för att regeringen inte skulle
            kunna lägga fram en proposition om ohälsan i vår. Visst blev det
            en proposition - en liten en, en riktigt liten en - men utan något
            helhetsinnehåll.
          </note>
          <note>
            Delar kanske kommer i vårpropositionen, delar kanske kommer i
            höst, men det beror mycket på vad parterna säger. Det enda vi
            vet är att dagens förslag inte är tillräckliga.
          </note>
          <note>
            Dagens nivå på sjukskrivningarna ger stora välfärdsförluster.
            Sjukfrånvaron är dubbelt så hög i Sverige som genomsnittet i EU.
            De långa sjukskrivningarna fortsätter att öka, och de korta minskar
            bara svagt från mycket höga nivåer. Antalet nybeviljade förtidspensioner
            slog förra året rekord då 70 000
          </note>
          <note>
            nybeviljades. Det är en ökning med 23 %. Vid årsskiftet var 490
            000 förtidspensionerade eller uppbar sjukbidrag - en åttondel
            av arbetskraften.
          </note>
          <note>
            Det är inte det minsta svårt att uppnå regeringens mål om en
            halvering av sjukskrivningarna om man överför folk till en annan
            del av ersättningssystemen, det vill säga till sjukpension. Men
            det kan ju inte vara lösningen.
          </note>
          <note>
            Därför blir det mycket problematiskt om regeringen genomför förslaget
            att efter ett år byta ut sjukpengen mot sjukersättning, men inte
            genomför förslaget att kunna ompröva sjukersättningen efter tre
            år.
          </note>
          <note>
            Då kommer färre tillbaka i arbete.
          </note>
          <note>
            Ohälsan i Sverige beror inte på att Sverige har sämre arbetsmiljö
            än andra länder. DN skrev följande: I det land som inte bara har
            flest ombudsmän och skyddsombud per capita utan också tusentals
            tjänstemän som endast har till uppgift att skydda oss på arbetsplatsen
            - yrkesinspektion, arbetsmiljöverk, arbetslivsinstitut - är alltså
            förhållandena så usla att sjukskrivningstalen därför överstiger
            alla jämförbara länder. Ohälsotalen är alltså ett misslyckande
            för hela den socialdemokratiska modellen, ett lackmustest på hur
            regeringens Sverige mår.
          </note>
          <note>
            När regeringen ska göra något åt saken får förslagen, hårdraget,
            bara komma inom gällande regelverket. De får inte gå utanför,
            inte ses i ett sammanhang och inte föreslå något nytt. Nu lyfter
            man fram dagens regler, bekymrar sig över att de inte följs, analyserar
            inte fullt ut varför, och gör inte tillräckligt åt saken.
          </note>
          <note>
            Försäkringskassan kallas inom socialdemokratin ofta för "kassan".
            Ordet "försäkring" glöms bort. Det visar på ett problem. Sjukförsäkringen
            har blivit något av en allmän kassa som också används för att
            dölja arbetslöshet och samhällsproblem som inte har med arbetsoförmåga
            och sjukdom att göra.
          </note>
          <note>
            Vi betalar gärna för att försäkra oss och andra mot inkomstbortfall
            vid sjukdom, men inte för att skapa ett politiskt betingat utanförskap
            där 700 000-
          </note>
          <note>
            800 000 svenskar löpande står utan egen försörjning.
          </note>
          <note>
            Vi ska värna sjukskrivningen så att den fungerar väl för sjuka,
            men inte för annat.
          </note>
          <note>
            Försäkringsläkaren Bo Hallqvist sade i en TV-
          </note>
          <note>
            debatt att hälften av de sjukskrivna har arbetsförmåga att ta
            till vara och att i nästan hälften av fallen är sjukdom kanske
            inte ens det mest väsentliga i bilden.
          </note>
          <note>
            Den brådska regeringen nu har haft visar hur eftersatt frågan
            länge varit. Åtgärderna borde ha kommit för fem år sedan när sjuktalen
            började galoppera i väg. Att regeringen lägger fram förslag på
            förslag, bara för att sedan få dra tillbaka dem, visar hur grunt
            man tänkt från början.
          </note>
          <note>
            Sjukskrivningen har kommit att bli det enda andningshålet för
            många människor när de samlade livsvillkoren varit för betungande.
            Därtill kommer attitydförändringar. Därtill kommer att det finns
            betydande regionala skillnader i sjuktalen. Sjukskrivning och
            förtidspensionering används av arbetsmarknadspolitiska skäl. Därtill
            kommer att det finns ett samband mellan sjukfrånvaro och konjunkturutveckling
            i
          </note>
          <note>
            Sverige. Därför ökar de korta sjukskrivningarna inte längre,
            men de ligger kvar på höga nivåer.
          </note>
          <note>
            Det måste finnas en koppling, fru talman, mellan det ekonomiska
            ansvar som staten ålägger arbetsgivarna och den möjlighet arbetsgivarna
            har att påverka sjuktalen. Om man skulle tvinga arbetsgivarna
            att stå för hundra procent av sjuklönen, och förklaringen till
            de växande sjuktalen finns i livet utanför arbetet -
          </note>
          <note>
            vilket vi i hög grad tror - kommer sjuktalen ändå inte att begränsas.
          </note>
          <note>
            En företagare skrev till mig häromdagen att regeringen vill ha
            en slumpmässigt höjd arbetsgivaravgift, vilket är en alldeles
            korrekt beskrivning. Det riskerar att leda till att hela grupper
            stängs ute från arbetsmarknaden eftersom de är eller anses vara
            särskilt benägna att sjukskriva sig. Om regeringen lägger fram
            det förslag som alla nu kritiserar kommer det också att leda till
            att staten straffar den som anställer en person som tidigare ofta
            eller länge varit sjukskriven. Särskilt allvarligt kommer småföretagen
            att drabbas om så bara några få anställda blir sjuka. Förslaget
            handlar om trixande för att hindra att regeringens utgiftstak
            sprängs.
          </note>
          <note>
            Särskilt märkligt är det att regeringen uppenbarligen tror att
            ekonomiska incitament fungerar för människor som är arbetsgivare
            men inte för människor som är sjukförsäkrade. Undersökningar visar
            ju att det ofta är patientens egen önskan som avgör om sjukskrivning
            kommer till stånd eller inte.
          </note>
          <note>
            Jag gillar historia, fru talman. När jag tittar tillbaka ser
            jag att dåtidens socialdemokrater var mycket oroade när sjukförsäkringen
            infördes över risken för överutnyttjande och hur detta ekonomiskt
            skulle destabilisera hela systemet. Det fanns de som talade om
            åtta karensdagar för att värna försäkringen.
          </note>
          <note>
            Hade dåtidens, de tidiga generationernas, socialdemokrater då
            fel i sina farhågor? Nej, fru talman, tvärtom har deras farhågor
            om överutnyttjande besannats. Det är inte bara så som regeringen
            brukar säga att folk ska bli friskare, inte fattigare. Dagens
            situation leder nämligen till att vi alla blir fattigare, och
            svenska folket har blivit sjukare. Därför kommer vi i vår motion
            att lägga fram en lång rad konkreta förslag för att komma till
            rätta med de ökande sjukskrivningstalen och befordra svenska folkets
            hälsa.
          </note>
          <note>
            (Applåder)
          </note>
          <note type="speaker">
            Anf. 3 LINNÉA DARELL (fp):
          </note>
          <note>
            Fru talman! "För lite och för sent, men ändå något" skulle man
            med fog kunna sätta som rubrik på det förslag som nu har presenterats.
          </note>
          <note>
            Man ska ju börja med det positiva, och det finns flera goda förslag.
            Det är förslag som tidigare också förts fram från Folkpartiet
            och andra. Då valde regeringen att inte lyssna, trots att situationen
            redan då var allvarlig. Sedan dess har än fler människor hamnat
            i långtidssjukskrivningens passiva vardag, och skattemiljarderna
            har rullat okontrollerat.
          </note>
          <note>
            Det är lite skruttigt av en regering att vara så låst vid att
            inte i tid ta till sig andras idéer, speciellt som man inte själv
            tycks ha särskilt många bättre idéer.
          </note>
          <note>
            Exempel på idéer som finns i propositionen, och som vi från Folkpartiet
            och andra föreslagit tidigare, är den förstärkta utbildningen
            i försäkringsmedicin och förslaget om fler försäkringsläkare.
            Jag såg häromdagen en uppgift om att det finns en genomförandeplan
            på tre år för den utbildningen. Jag utgår från att det avser den
            fördjupade utbildningen. Hur snart kortversionen kan genomföras
            kanske statsrådet kan ge besked om i dag. Om regeringen tidigare
            hade lyssnat på just detta hade vissa nyttoeffekter redan kunnat
            ses.
          </note>
          <note>
            Redan beteckningen "ökad hälsa i arbetslivet" bidrar till att
            förstärka den ensidiga bild som regeringen ständigt målar upp,
            nämligen att det endast är i arbetslivet som ohälsan förekommer
            och uppkommer.
          </note>
          <note>
            Den bilden förstärks ytterligare av det förslag som vi förstår
            nu förbereds, och som i hög grad hör ihop med dagens debatt även
            om regeringen valt att dela upp förslagen i olika propositioner.
          </note>
          <note>
            Det jag tänker på är övervältringen av kostnaderna för sjukförsäkringen
            på arbetsgivarna. Förslaget lär vara ute på snabbremiss. Denna
            snabbremiss tycks vara ganska luddig, och frågan är vilket värde
            det då är i de svar som kommer in.
          </note>
          <note>
            Att ålägga arbetsgivarna ett så omfattande ansvar för sjukförsäkringssystemet
            är som Lars Leijonborg uttryckte det i debatten häromdagen dubbeldumt.
            Det slår hårt mot tillväxt och företagande. Sverige behöver fler
            företag som är villiga att anställa folk och inte färre. Men det
            slår också hårt mot grupper som redan i dag har svårt att få ett
            jobb eller byta jobb om man nu haft turen att få ett.
          </note>
          <note>
            För äldre personer, människor med kroniska sjukdomar men som
            ändå är arbetsföra och allra värst för människor med olika funktionshinder
            utgör förslaget ett dråpslag om det kommer att föreläggas kammaren
            i det skick som man hittills har sett. Många remissinstanser har
            redan varnat för det, och vissa handikapporganisationer har startat
            upprop. Jag frågar statsrådet: Ska det behöva vara så i Sverige
            år 2003 att möjligheterna till ett jobb bara är förbehållna de
            friskaste?
          </note>
          <note>
            Fru talman! Jag vill säga något ytterligare om förslaget. Det
            är en fråga till Vänsterpartiet. Vänsterpartiet brukar annars
            tillsammans med oss i Folkpartiet värna om de handikappade. Min
            fråga när jag ser referaten från diskussionerna och hör handikapporganisationernas
            oro är: Vad får Vänsterpartiet i utbyte, eftersom det tycks vara
            berett att offra de mest utsatta på svensk arbetsmarknad i något
            slags diskussion om att man med alla medel måste bekämpa ohälsan?
          </note>
          <note>
            Att få slut på nyttjandet av sjukskrivning där det uppenbart
            inte är befogat är vi alla ense om. Men när så sker måste också
            andra politiska beslut fattas för att människor ska orka med sitt
            vardagsliv. Det är ingen hemlighet att till exempel småbarnsmammor
            ibland sjukskrivs för att över huvud taget få sitt livspussel
            att fungera.
          </note>
          <note>
            Att det nu blir stopp för en sådan möjlighet är naturligtvis
            rätt. Men vilka andra beslut kommer regeringen att föreslå för
            att dessa kvinnor ska få en ökad makt över sitt liv och orka med
            sin vardag utan sjukledighetsperioder? Kommer det förslag om större
            valfrihet för barnfamiljer? Kommer det förslag som sänkt skatt
            på hushållstjänster så att kvinnor får mer tid till sig själva
            och umgänget med barnen i stället för en fritid med skurhink och
            tvättkorg?
          </note>
          <note>
            Det är svårt att se en helhetslinje i regeringens totala förslag
            för att råda bot på ohälsan. I denna proposition skriver statsrådet
            att försäkrade blir sjukskrivna längre tid än nödvändigt i väntan
            på undersökning eller behandling. Men i en annan proposition föreslås
            att den finansiella samordningen mellan sjukvården och försäkringskassa
            som varit framgångsrik på detta område, till dess den stoppades
            av den socialdemokratiska regeringen, inte ska återkomma. Även
            de försök som pågår kring andra former av finansiell samordning
            föreslås bli kraftigt beskurna. Den kommentar som finns om hur
            sådana sjukskrivningar ska undvikas är att de bör uppmärksammas
            och åtgärdas.
          </note>
          <note>
            Men hur ska det ske?
          </note>
          <note>
            Om rehabilitering sägs det väldigt lite i denna proposition.
            Mest framträdande är kravet på arbetsgivarna. Jag saknar förslag
            om en rehabiliteringsgaranti, det vill säga att den som behöver
            och har fått beslut om rehabilitering verkligen också ska få den.
            När kommer ett sådant förslag?
          </note>
          <note>
            Deltidssjukskrivning som utgångspunkt är ett bra förslag. Det
            har också redan börjat tillämpas alltmer.
          </note>
          <note>
            Jag ser dock inget i propositionen om de tillfällen då en vistelse
            på arbetsplatsen skulle göra mer skada än nytta. Så kan det vara
            ibland, och då kan det vara befogat med en heltidssjukskrivning.
            Det kanske ligger i de särskilda krav som ställs på utlåtande
            vid just heltidssjukskrivning.
          </note>
          <note type="speaker">
            Anf. 4 Statsrådet HANS KARLSSON (s) replik:
          </note>
          <note>
            Fru talman! Jag vill kort kommentera ett par frågor som Linnéa
            Darell tog upp. Linnéa Darell för vidare en myt om att regeringen
            skulle se all orsak till ohälsa som föranledd av arbetet. Så är
            det inte. Hör nu på vad vi säger. Vi säger: Hur man har det på
            arbetet har stor betydelse för om man kan komma tillbaka till
            ett jobb oavsett var ohälsan har uppstått.
          </note>
          <note>
            Det är till arbetet vi alla vill att man ska kunna komma om man
            har förutsättningar för att arbeta, och man ska komma dit snabbt.
            Det betyder inte att vi anser att det är arbetslivet som förorsakar
            all ohälsa.
          </note>
          <note>
            Däremot förorsakar arbetslivet mycket ohälsa. Den vanligast förekommande
            sjukskrivningsorsaken är belastningsskador bland äldre kvinnor.
            Det är sannolikt förorsakat av arbetsplatsen och arbetet.
          </note>
          <note>
            Sedan vill Linnéa Darell också diskutera förslag som vi ännu
            inte har lagt fram. Jag har förstått att remissdebatten är anordnad
            för just det förslag som nu har lagts fram i kammaren om en bättre
            sjukskrivningsprocess. Till eventuellt andra förslag återkommer
            jag gärna senare.
          </note>
          <note type="speaker">
            Anf. 5 LINNÉA DARELL (fp) replik:
          </note>
          <note>
            Fru talman! Jag förstår att statsrådet Karlsson inte vill diskutera
            de frågor som nu diskuteras väldigt mycket runtom i samhället.
            Om ni verkligen tycker att arbetet inte är hela orsaken är det
            väldigt märkligt med det som nu tydligen förbereds och som ändå
            är ute på remiss. Man kan väldigt lätt få intrycket - och det
            är inte bara en myt, utan faktiskt en verklighet -
          </note>
          <note>
            att det är arbetsmarknaden och arbetsgivarna som ska bära kostnaderna.
            Det gör det också omöjligt för många att komma tillbaka till ett
            arbete. De kommer aldrig att få ett arbete.
          </note>
          <note type="speaker">
            Anf. 6 Statsrådet HANS KARLSSON (s) replik:
          </note>
          <note>
            Fru talman! Det har blivit alldeles uppenbart efter en rad arbetsplatsbesök
            som jag har gjort att man har startat projekt för att förbättra
            hälsan och möjliggöra för människor att komma tillbaka. Man har
            lyckats väldigt väl på många platser. Det finns metoder och goda
            exempel. Problemet är att det går för sakta och görs för lite
            på arbetsmarknaden totalt sett.
          </note>
          <note>
            Skälet till att vi nu förbereder fler förslag är att vi vill
            skynda på det arbete som rimligen borde ha gjorts ute på arbetsplatserna
            för länge sedan utan att regering eller riksdag hade behövt gripa
            in. Nu finns det möjlighet att öka tempot i det arbetet med de
            förslag som vi avser att återkomma med. Jag debatterar dem gärna
            när de föreligger i riksdagen.
          </note>
          <note type="speaker">
            Anf. 7 LINNÉA DARELL (fp) replik:
          </note>
          <note>
            Fru talman! Det är alltid så att man ska återkomma. Jag vill
            bara erinra om att problemen med de stora sjukskrivningstalen
            har pågått länge och nu är inne på sjätte året. Även om det mycket
            marginellt har börjat stabilisera sig något gäller det bara de
            nya fallen.
          </note>
          <note>
            Vad är det man ska återkomma med som ger möjlighet för arbetsgivarna
            att bedriva projekt? Den möjligheten har man väl haft också tidigare.
          </note>
          <note type="speaker">
            Anf. 8 SVEN BRUS (kd):
          </note>
          <note>
            Fru talman! Den proposition vi remissdebatterar i dag innehåller
            en del goda ambitioner. Det går att instämma till dels i en del
            analyser och förslag. Ohälsan är vårt största samhällsproblem.
            I dag är nästan var sjätte svensk sjukskriven eller förtidspensionerad.
          </note>
          <note>
            Kostnaderna var förra året 113 miljarder. De ökar fortfarande,
            låt vara i en något bromsad takt.
          </note>
          <note>
            Fru talman! Det är mot den bakgrunden man ska bedöma dagens förslag.
            Jag kan kommentera några av dem. Visst behöver vi tydliggöra sjukdomsbegreppet
            och se över läkarnas roll. Precisionen vid sjukskrivning kan förbättras
            avsevärt. Vi behöver vara mycket uppmärksamma på attitydförskjutningar
            både hos sjukförsäkrade och läkare. Dessa frågor tas upp i propositionen.
          </note>
          <note>
            Kring en del av detta kan vi säkert bli överens.
          </note>
          <note>
            Men jag är ändå rädd för att effekterna av förslagen är marginella
            till sin verkan. Den verkligt avgörande frågan återstår ännu för
            regeringen att besvara. Var finns helhetssynen? Propositionen
            berör vissa aspekter och viktiga sådana. Sambandet med arbetsmiljön
            ska tas upp i ett senare sammanhang, sägs det. Vad det innebär
            vet vi. Regeringen vill helt enkelt låta någon annan, det vill
            säga arbetsgivarna, betala för ohälsan. För socialdemokraterna
            är nämligen ohälsan i första hand ett budgetproblem.
          </note>
          <note>
            Det finns anledning att ställa frågan till statsrådet
          </note>
          <note>
            Hans Karlsson: På vilket sätt blir människor friskare av att
            någon annan betalar sjuklönen?
          </note>
          <note>
            Statsrådet ska komma tillbaka till frågan, och vi får förmodligen
            anledning att debattera den åtskilliga gånger här i kammaren.
          </note>
          <note>
            Med all respekt för de angelägna frågorna i dagens proposition
            så skrapar de ändå bara på ytan. Det är helhetssynen som vi Kristdemokrater
            efterlyser.
          </note>
          <note>
            Människor får inte livspusslet att gå ihop. Orden är TCO-ordföranden
            Sture Nordhs. Han gav dem som svar på en fråga i utskottet för
            en tid sedan när vi diskuterade just de här frågorna. Livspusslet
            går inte ihop. Regeringens pussel går snabbt att lägga. Det har
            nämligen bara en bit - jobbet. Men för människorna innehåller
            pusslet många fler bitar, och därför måste också lösningen bestå
            av mer än att klara ett budgetproblem. Det handlar om en familjepolitik
            som lättar på barnfamiljernas situation, om en skattepolitik som
            innebär att man kan leva på sin lön och därtill kunna upphandla
            de tjänster som man kanske vill upphandla för att göra livet lite
            lättare att leva, och dessutom kunna upphandla dem på en vit marknad.
            Exemplen på frågor som berör människors totala livssituation och
            som har att göra med ohälsotalen kan göras fler.
          </note>
          <note>
            Vi får anledning att återkomma till den debatten.
          </note>
          <note>
            Fru talman! Det är positivt att regeringen betonar arbetsförmågan
            hellre än oförmågan. Därför är det bra med deltidssjukskrivning.
            Vi anser att man helt bör slopa de fasta stegen i sjukersättningen.
            Det ska vara möjligt att få ersättning med vilken procentsats
            som helst mellan 25 och 100. En person som i dag arbetar 50 %
            kan i dagens system inte öka arbetsinsatsen med 10 %, även om
            detta enligt läkaren skulle vara möjligt. Vi anser att dagens
            system inte tillvaratar den individuella förmågan och vi vill
            ha största möjliga flexibilitet.
          </note>
          <note>
            Regeringen vill genom flera avstämningsmöten få individen i centrum
            och fokusera på vad som kan göras. Insikten är bra, men hur förändras
            någonting av detta i verkligheten? Avstämningsmöten finns redan,
            men försäkringskassan har inte klarat av detta i tillräcklig omfattning.
            Det är kostnadskrävande, och all tid har för försäkringskassan
            ägnats åt utbetalningar av sjukpenning snarare än rehabilitering.
          </note>
          <note>
            Det är också svårt att få individen i centrum med de fyra sektorer
            som vi har i dag och som har olika mål och medel. Det kristdemokratiska
            förslaget om förstärkt rehabiliteringsförsäkring sätter individen
            i centrum och låter det offentliga anpassa sig till individens
            skiftande behov och inte tvärtom. I stället för fyra offentliga
            aktörer vill vi ha en försäkringsgivare.
          </note>
          <note>
            Denna försäkringsgivare ska ha fem uppgifter: För det första
            att beräkna och betala ut ersättning, för det andra att ansvara
            för rehabiliteringsutredningen, för det tredje att aktivt verka
            för att den sjukskrivne ska kunna återgå till arbetet, för det
            fjärde att ansvara för uppföljning så att de positiva effekterna
            kan bli bestående och för det femte - eller kanske snarare för
            det första - att arbeta med förebyggande insatser.
          </note>
          <note>
            Regeringen vill också i förslaget att arbetsgivarna alltid ska
            skicka in en rehabiliteringsutredning, även om det inte är nödvändigt.
            Regeringen menar att arbetsgivarna i alldeles för liten utsträckning
            har gjort sådana utredningar för sina anställda. Att tvinga arbetsgivare
            att alltid lämna in en rehabutredning skulle innebära att man
            i vissa fall skulle påbörja en utredning när den anställda kommer
            tillbaka i arbete igen.
          </note>
          <note>
            Vi menar att det verkar orimligt att då tvinga arbetsgivaren
            att skicka in rehabunderlag och dessutom betala för ett utlåtande
            från företagshälsovården.
          </note>
          <note>
            Förslaget innebär också att försäkringskassornas administration
            ökar ytterligare, och det är det sista vi behöver.
          </note>
          <note>
            Vi har i flera år motionerat om behovet av mer försäkringsmedicinsk
            utbildning för läkare. Vi menar att det måste bli obligatoriskt
            för läkare på alla nivåer.
          </note>
          <note>
            Regeringen bör tillsätta en utredning som grundligt ser över
            de problem som finns inom det försäkringsmedicinska området och
            lämna förslag på reformering.
          </note>
          <note>
            Fru talman! Man kan dela ut både ris och ros till dagens förslag.
            Men den helhetssyn på ohälsan som vi efterlyser har regeringen
            inte förmått att anlägga i propositionen.
          </note>
          <note type="speaker">
            Anf. 9 Statsrådet HANS KARLSSON (s) replik:
          </note>
          <note>
            Fru talman! Jag tror inte att det är obekant för
          </note>
          <note>
            Kristdemokraterna eller för något annat parti heller att regeringen
            har ett helhetsprogram, Sven Brus. Vi kallar det för elvapunktsprogrammet.
            Det har funnits i ett och ett halvt, nästan två år, nu. Vi har
            fullföljt många delar av programmet hittills och vi avser att
            fullfölja återstoden också.
          </note>
          <note>
            Det förslag som vi diskuterar här i riksdagen i dag är en del
            av regeringens elvapunktsprogram för att förbättra processen och
            öka stödet för de människor som är sjuka när det gäller möjligheten
            att snabbare komma tillbaka till ett arbete. Det syftar också
            till att förändra arbetsplatserna på ett sådant sätt att arbetslivet
            blir mer mänskligt.
          </note>
          <note>
            Det vore sympatiskt om vi också kunde få oss redovisat till exempel
            oppositionens helhetssyn på ohälsoproblematiken. Finns det någon
            helhetssyn bland oppositionspartierna i Sveriges riksdag? Hur
            ser i så fall den ut? Innehåller den exempelvis, som vi har hört
            från ett eller annat parti, förslag om sänkningar av sjukersättningen
            - det vill säga ekonomiska incitament mot den enskilde sjuke?
          </note>
          <note type="speaker">
            Anf. 10 SVEN BRUS (kd) replik:
          </note>
          <note>
            Fru talman! Vi är mycket medvetna om det elvapunktsprogram som
            regeringen har lagt fram. Men låt mig få påminna om att det var
            1997 som den dramatiska utvecklingen som har eskalerat ända fram
            till i dag startade. Det är fortfarande så att kostnaderna för
            ohälsan ökar, låt vara i något begränsad takt.
          </note>
          <note>
            Det elvapunktsprogram som regeringen har lagt fram kan låta ambitiöst,
            men det är ändå ett plottrande med detaljer och med enstaka inslag.
            Jag saknar helhetssynen i regeringens politik.
          </note>
          <note>
            När Hans Karlsson nu frågar efter oppositionens helhetssyn så
            kan jag bara säga att vi kristdemokrater menar att ohälsan handlar
            om hela livet. Sture Nordhs definition är alldeles lysande: Människor
            får inte livspusslet att gå ihop. Då duger det inte, Hans Karlsson,
            med bara denna enda pusselbit, det vill säga att rädda utgiftstaket
            genom att låta någon annan betala.
          </note>
          <note>
            Då måste man också ta tag i frågor som rör familjepolitiken,
            skattepolitiken och människors totala livssituation. Det är det
            som kritiken riktar sig emot.
          </note>
          <note>
            Det finns förvisso en del kloka förslag i den proposition som
            finns här i dag - det har jag sagt också tidigare. Låt oss diskutera
            dem och ta vara på dem, men detta löser inte problemet. Det kan
            möjligen bromsa utvecklingen något ytterligare - den bromsas ju
            i dag - men det vänder inte kurvan.
          </note>
          <note type="speaker">
            Anf. 11 Statsrådet HANS KARLSSON (s) replik:
          </note>
          <note>
            Fru talman! När det gäller livspusslet så blir det inget färdigt
            pussel om man inte lägger dit alla bitarna. Vi lägger inte alla
            bitarna på en gång, men vi kommer att lägga dem. Detta är inte
            pusselbiten, utan detta är en del av det pussel som ska läggas.
          </note>
          <note>
            Det är möjligt att det går att kritisera regeringen för att ha
            gjort för lite och för långsamt sedan 1997.
          </note>
          <note>
            Däremot är det mer förvånande hur lite som har gjorts på arbetsplatserna.
            Man träffar arbetsgivare i dag som säger: Vi skäms, för vi vet
            inte hur många som egentligen är sjuka på vår arbetsplats! Vi
            vet inte vad de heter och vi vet inte när de kommer tillbaka.
            Detta måste vi börja jobba med nu, och det är bråttom. Det säger
            arbetsgivare både i privat och offentlig sektor när jag sitter
            mittemot dem. Det har gått för sakta, och vi har inte förstått
            vidden av detta. Nu är det dags att börja göra något, säger arbetsgivarna.
          </note>
          <note>
            Har Sven Brus liknande erfarenheter?
          </note>
          <note type="speaker">
            Anf. 12 SVEN BRUS (kd) replik:
          </note>
          <note>
            Fru talman! Det finns mer att göra på arbetsplatserna, inte minst
            i de offentliga arbetsplatsmiljöerna.
          </note>
          <note>
            Kvinnor i vården har mycket att säga om sin arbetsmiljö. Det
            finns mycket mer att göra. Ingen har någonsin bestridit detta
            faktum. Men det som jag vänder mig emot i debatten här i dag är
            att regeringen ändå ser en enda lösning på problemet - en huvudlösning
            -
          </note>
          <note>
            nämligen att låta någon annan betala.
          </note>
          <note>
            Då återstår frågan: Hur blir människor friskare på de arbetsplatser
            där det finns lite mer att göra på en del håll och mycket mer
            att göra på andra håll? Hur blir människor friskare av att vi
            skickar räkningen för deras ohälsa till deras arbetsgivare? Den
            frågan återstår för regeringen att besvara.
          </note>
          <note type="speaker">
            Anf. 13 INGRID BURMAN (v):
          </note>
          <note>
            Fru talman! Det förs flera debatter i samhället i dag när det
            gäller ohälsan. En debatt utgår ifrån att man ska försämra försäkringsförmånerna,
            införa fler karensdagar och lägre ersättningsnivåer. Man ska alltså
            försämra villkoren för dem som är sjukskrivna.
          </note>
          <note>
            Vänsterpartiet diskuterar inte i de termerna. Det gör inte heller
            den proposition som är föremål för remissdebatt i dag.
          </note>
          <note>
            Den propositionen har en helt annan utgångspunkt. Vi tror nämligen
            inte att människor blir friskare för att de får det ekonomiskt
            svårare. Vi tror att det är andra saker man ska göra.
          </note>
          <note>
            Utgångspunkten i den här propositionen är att man ställer den
            sjukskrivne, patienten, i mitten. Runt den sjukskrivne ställer
            man upp de aktörer som kan bidra till att den sjukskrivne kan
            återkomma till arbetslivet och snabbt komma tillbaka till arbetsmarknaden.
            Propositionen bygger på att vi vet att långa sjukskrivningar också
            kan vara ett stopp i vårdkedjan, ett stopp i rehabiliteringskedjan
            och ett stopp när det gäller återkopplingen tillbaka till arbetsmarknaden.
          </note>
          <note>
            Därför säger vi i den här propositionen att deltidssjukskrivningar
            ska ske i ökad omfattning. Det gör vi mot bakgrund av att vi vet
            att just detta att förlora kontakten med arbetsplatsen inte är
            bra för individen.
          </note>
          <note>
            Man blir socialt isolerad. Väldigt många efterfrågar den kontakten
            även om det kanske bara är i en begränsad omfattning.
          </note>
          <note>
            Man tydliggör också arbetsgivarens roll i rehabiliteringsarbetet.
            Jag tycker att Hans Karlsson på ett förtjänstfullt sätt har redogjort
            för att det finns ett ansvar hos arbetsgivarna som de måste ta.
            Det finns en rot till ohälsa att söka också på arbetsplatsen.
          </note>
          <note>
            Därmed inte sagt att all ohälsa har med arbetsplatsen att göra,
            men mycket av ohälsan skapas just i arbetslivet i dag. Det tar
            den här propositionen sikte på.
          </note>
          <note>
            I den här propositionen säger man också att man ska ha en bättre
            diagnos, och det vill jag lyfta fram.
          </note>
          <note>
            Det gäller att tydliggöra vilka medicinska skäl som ligger till
            grund för sjukskrivningen. Varför skriver vi det? Jo, just för
            att tydligheten ska leda till rätt behandling. Man ska veta vilka
            åtgärder som ska sättas in.
          </note>
          <note>
            Att sätta den sjukskrivne i centrum är också tanken bakom de
            avstämningsmöten som föreslås. Där ska alla aktörer mötas runt
            personen - det är arbetsgivaren, försäkringskassan och arbetsförmedlingen
            -
          </note>
          <note>
            för att man ska kunna ha samtal och dialog om vilka åtgärder
            som ska sättas in för att leda människor tillbaka till arbetsmarknaden
            i den utsträckning och den omfattning som det är möjligt.
          </note>
          <note>
            Det finns också andra kontrollstationer, som jag slarvigt kallar
            dem. Om man har varit sjukskriven i ett år finns det en kontrollstation
            för att se om sjukskrivningen är rätt, om det ska övergå till
            aktivitetsersättning eller om det är något annat man ska göra.
            Det handlar om att bryta passiviteten hos alla aktörer och sätta
            in kontrollstationer.
          </note>
          <note>
            Det förtjänar också att betonas att i den här propositionen föreslås
            en möjlighet att begära in ett fördjupat sjukintyg. Man ska inte
            förväxla det med den diskussion som fanns om ett tvåläkarintyg,
            utan här handlar det om att se om det är något annat som krävs
            och om det finns en annan bedömning att göra för att leda rätt
            i vårdkedjan och i rehabiliteringskedjan.
          </note>
          <note>
            Sedan innehåller propositionen förslag om det
          </note>
          <note>
            Sven Brus tog upp, nämligen en obligatorisk rehabiliteringsutredning
            efter fyra veckor. Det finns en anledning till detta eftersom
            en rad arbetsgivare inte har tagit sitt ansvar på det här området.
            Det handlar återigen om att kräva aktivitet av alla parter som
            finns runt den sjukskrivne för att se vad vi kan göra för att
            underlätta återgången till arbetsmarknaden.
          </note>
          <note>
            Debatten hittills har också lyft fram ett tema, och det handlar
            om de ekonomiska drivkrafterna, som inte finns med i den här propositionen.
            Till Linnéa Darell vill jag säga att Vänsterpartiet inte står
            bakom det förslag som nu är ute på remiss. Vi har varit kritiska
            till det, bland annat av just den anledning som Folkpartiet lyfter
            fram, nämligen att man selekterar arbetskraften. Det finns andra
            skäl att vara kritisk till det också. Jag ska inte lyfta fram
            dem nu eftersom debatten gäller propositionen om förändringar
            i sjukskrivningen för ökad hälsa.
          </note>
          <note>
            Jag tror att det är viktigt att man ser den här propositionen
            som ett förslag och ett steg för att möta ohälsan. Samtidigt pågår
            det ett arbete just när det gäller arbetsmiljö, företagshälsovård
            och andra redskap som vi måste ha om vi långsiktigt ska möta ohälsan.
            Då handlar det inte om de snabba klippen.
          </note>
          <note>
            Det handlar inte om karensdagar. Det handlar inte om sämre ersättningsnivåer.
            Det handlar om att komma med de reella redskapen som bland annat
            förbättrar arbetsmiljön.
          </note>
          <note>
            Samtidigt ska jag ge Sven Brus rätt i att det finns andra faktorer
            som är viktiga att lyfta fram inom andra politikområden.
          </note>
          <note type="speaker">
            Anf. 14 LINNÉA DARELL (fp) replik:
          </note>
          <note>
            Fru talman! Det var bra att Ingrid Burman svarade något på den
            fråga jag ställde. Det är en viss skillnad mellan att vara kritisk
            till ett remissförslag och att sedan verkligen stå upp för det
            som detta kan föra med sig. Jag skulle nog vilja ha ett lite tydligare
            svar från Ingrid Burman. Vad svarar ni alla de handikapporganisationer
            som nu kontaktar politiker från olika partier och som i remissvaren
            på de departementspromemorior som också finns med som underlag
            i den här propositionen har uttryckt den oron? Jag noterar att
            Ingrid Burman säger att det är viktigt att människor snabbt kommer
            tillbaka till arbetsmarknaden. Vi delar den uppfattningen, men
            vi tycker också att de ska ha möjlighet att vara kvar där.
          </note>
          <note type="speaker">
            Anf. 15 INGRID BURMAN (v) replik:
          </note>
          <note>
            Fru talman! Om jag har uppfattat Linnéa Darells fråga rätt handlar
            det fortfarande om de så kallade ekonomiska drivkrafterna. Annars
            får väl Linnéa
          </note>
          <note>
            Darell återkomma i den andra repliken.
          </note>
          <note>
            Vi träffar också handikapporganisationer. Vi har varit väldigt
            tydliga med att vi inte tycker att det förslag som nu är ute på
            remiss är bra. Vi tycker bland annat att det riskerar att selektera
            och försvåra för människor med kroniska sjukdomar att komma in
            på arbetsplatsen. Sådana lösningar är inte Vänsterpartiet intresserade
            av att stå bakom. Jag har hittills inte uppfattat att Vänsterpartiet
            och handikapprörelserna har haft olika uppfattningar.
          </note>
          <note>
            Sedan handlar det naturligtvis också om att när man finns på
            arbetsplatsen ska man ha möjlighet att stanna kvar. Jag tror till
            exempel att en ökad möjlighet till deltidssjukskrivning är bra,
            inte minst för människor med kroniska sjukdomar. Jag har själv
            en kronisk sjukdom som gör att jag under vissa perioder inte har
            en full arbetskapacitet. Jag tror att när jag återgår till ett
            arbetsliv utanför riksdagen skulle det vara bra med en möjlighet
            till deltidssjukskrivning.
          </note>
          <note>
            Om det är en kritik mot den nu liggande propositionen får Linnéa
            Darell förtydliga sig.
          </note>
          <note type="speaker">
            Anf. 16 LINNÉA DARELL (fp) replik:
          </note>
          <note>
            Fru talman! Nej, det är det inte. Det gäller diskussionen om
            de ekonomiska drivkrafterna. Anledningen till att jag frågar är
            bland annat all den oro som nu finns i handikapporganisationerna.
            Jag delar den oron. Jag delar också deras uppfattning när det
            gäller äldre arbetskraft och kvinnors möjligheter på arbetsmarknaden.
            Många kan ha behov av att ha en viss frånvaro vid olika tillfällen.
          </note>
          <note>
            Regeringen lägger ju väldigt stor vikt vid de ekonomiska drivkrafterna
            och att de ska läggas på arbetsgivarna. Då tycker jag att det
            finns anledning att ställa frågan till Vänsterpartiet: Kommer
            Vänsterpartiet att bidra till att människor som har funktionshinder
            stängs ute från arbetsmarknaden eller kommer ni att avvisa det
            helt så att handikapporganisationerna och andra med en svagare
            ställning på arbetsmarknaden kan känna trygghet?
          </note>
          <note type="speaker">
            Anf. 17 INGRID BURMAN (v) replik:
          </note>
          <note>
            Fru talman! Vänsterpartiet står bakom elvapunktsprogrammet och
            121-
          </note>
          <note>
            punktsöverenskommelsen med regeringen där vi säger att vi vill
            införa ekonomiska drivkrafter. Vänsterpartiet vill utforma dem
            så att de träffar de arbetsgivare som inte tar sitt ansvar när
            det gäller arbetsmiljö och rehabilitering. Vår kritik mot det
            nu föreliggande förslaget kan sammanfattas så att det selekterar
            arbetskraften, det utarmar landstingens och kommunernas ekonomi
            genom att dra undan resurser från dem och det stimulerar till
            att kommuner och landsting bolagiserar för att slippa medfinansiering
            av små bolag. Det kommer också att berika bemanningsföretagen,
            som får en helt ny marknad, och det drar undan marken för en rad
            kollektivavtalsförsäkringar.
          </note>
          <note>
            Vår kritik mot det nu föreliggande förslaget är massiv.
          </note>
          <note type="speaker">
            Anf. 18 SVEN BRUS (kd) replik:
          </note>
          <note>
            Fru talman! Jag skulle vilja ta upp frågan om avstämningsmöten.
            Ingrid Burman sade tidigare att aktörerna samlar sig runt den
            enskilde, och det låter ju väldigt bra. Det är bara det att vi
            i dag har fyra offentliga aktörer på det här området, aktörer
            som i många avseenden har olika mål och framför allt olika medel
            för sin verksamhet. Det skapar i dag faktiskt ett problem när
            man ska samla sig omkring den enskilde.
          </note>
          <note>
            Det är inte säkert att man alltid bedömer lika, inte ens att
            man drar åt samma håll. Vi kristdemokrater har föreslagit en rehabiliteringsförsäkring
            där man låter en aktör ta hand om helheten och, som jag redogjorde
            för i mitt anförande, ha olika uppgifter.
          </note>
          <note>
            Ser inte Ingrid Burman ett problem i att flera aktörer ska samla
            sig kring den enskilde när de har så olika utgångspunkter som
            de i dag har?
          </note>
          <note type="speaker">
            Anf. 19 INGRID BURMAN (v) replik:
          </note>
          <note>
            Fru talman! Nej, jag ser inte det problemet, för utgångspunkten
            måste vara den sjukskrivnes bästa. Jag förutsätter att man samlar
            sig kring detta, och jag tror att det är bra att man har till
            exempel den kompetens som arbetsförmedlingen kan ha om den lokala
            arbetsmarknaden när det gäller vad man kan göra för att se till
            att den sjukskrivne återkommer, om inte till sitt gamla arbete
            så till ett nytt arbete.
          </note>
          <note>
            Jag tror att det är bra att försäkringskassan finns där med sin
            kompetens när det gäller vad man kan göra i form av rehabiliteringsinsatser.
            Jag tror också att det är bra att arbetsgivaren finns där med
            sin speciella kompetens om arbetsplatsens förhållanden. Jag har
            svårt att se att vi kan slå ihop dessa tre kompetenser till en
            och få samma goda kvalitet i kompetensen.
          </note>
          <note>
            Om man är enig om - och det förutsätter jag - att uppdraget är
            att se till att den sjukskrivne kommer tillbaka till arbetsplatsen
            och till en rimlig arbetssituation, tror jag att propositionens
            förslag kvalitetsmässigt är att föredra.
          </note>
          <note type="speaker">
            Anf. 20 SVEN BRUS (kd) replik:
          </note>
          <note>
            Fru talman! Jag tror fortfarande att en aktör med en bred kompetens
            skapar en större trygghet för den enskilde i mötet. Om det kan
            vi vara oense.
          </note>
          <note>
            Ingrid Burman tog upp ökade möjligheter till deltidssjukskrivning,
            och på den punkten är vi överens.
          </note>
          <note>
            Jag skulle ändå vilja fråga om Ingrid Burman ser ett värde i
            att bryta upp det system som vi har i dag med olika nivåer till
            en i princip steglös sjukskrivning.
          </note>
          <note>
            Arbetar man halvtid kunde man kanske gå upp
          </note>
          <note>
            10 eller 15 %, men detta hindras av det nuvarande systemet. Jag
            skulle gärna vilja få svar på min fråga.
          </note>
          <note>
            Jag noterar som ett lovande budskap från Ingrid
          </note>
          <note>
            Burman insikten att det här berör många andra politikområden.
            Den insikten sträcker sig faktiskt längre än vad regeringens insikt
            gör.
          </note>
          <note type="speaker">
            Anf. 21 INGRID BURMAN (v) replik:
          </note>
          <note>
            Fru talman! Jag ska svara på frågan om deltidssjukskrivning.
            Jag tror att det är någonting som man ska utreda. Det ligger faktiskt
            något positivt i steglöshet eftersom sjukdom aldrig kan kategoriseras
            i nivåerna 25, 50 eller 75 %. Det finns däremot en rad andra regelverk
            att ta hänsyn till. Hur slår till exempel en möjlighet till en
            vikarie på 10 % i förhållande till arbetsrätten och sociala förmåner?
          </note>
          <note>
            Frågan är alltså inte okomplicerad, men från
          </note>
          <note>
            Vänsterpartiets sida finns det faktiskt ett intresse för att
            diskutera och utreda den vidare.
          </note>
          <note type="speaker">
            Anf. 22 LENA EK (c):
          </note>
          <note>
            Fru talman, herr statsråd, ärade ledamöter och ärade åhörare!
            I mer än fem år har vi sett problemet rörande svenska folkets
            ohälsa växa alltmer. Dubbleringen av kostnaderna enbart för ökningen
            under perioden sedan dess motsvarar kostnaden för ett och ett
            halvt svenskt försvar. Nu är situationen akut - för arbetsgivare
            som saknar arbetskraft, för arbetstagare som blir fast i långa
            sjukskrivningar utan någon hjälp och även för samhällsekonomin.
          </note>
          <note>
            Sverige står vid ett mycket viktigt vägskäl. Antingen klarar
            vi det här eller så klarar vi inte tillväxten, och då kommer vi
            att få se både välstånd och välfärd åka kana i riktning nedåt
            under lång tid medan de äldre blir fler och skattebetalarna färre.
            Eller så skärper vi upp politiken och vågar fatta tuffa men nödvändiga
            beslut i stället för att paralyseras av socialdemokratiska maktkalkyler,
            som inför det senaste valet.
          </note>
          <note>
            Sluta att skjuta obehagliga frågor framför oss!
          </note>
          <note>
            Sluta att mörka debatter som kan öka medborgarnas förståelse
            för vad som pågår och vad som behöver göras! Då kan vi skapa de
            bästa förutsättningarna för tillväxt och därmed också för en välfärd
            som håller även när behoven växer. För detta är, fru talman, sex
            minuters talartid oerhört kort.
          </note>
          <note>
            Regeringen har i det här förslaget valt ut en del av en stor
            problematik. Det handlar om fyra delar. För det första rör det
            sig om tillväxt i näringslivet. 7 av 10
          </note>
          <note>
            nya jobb skapas av småföretag. För det andra måste fler människor
            i arbetsför ålder komma i arbete. Det handlar därför om satsningar
            på rehabilitering och vårdgaranti, som inte finns med. För det
            tredje rör det sig om en bättre organisation av sjukvård och myndigheter
            som till exempel försäkringskassa.
          </note>
          <note>
            En kort utvikning: Alla som någon gång suttit med ett rehabärende
            och försökt lösa den enskilda situationen för en långtidssjukskriven
            människa blir oerhört frustrerad över den stuprörsmentalitet som
            finns mellan olika myndigheter och som enligt det här förslaget
            inte ska åtgärdas annat än genom samtal och sammanträden.
          </note>
          <note>
            Det handlar för det fjärde om människors livskvalitet. Jag tycker,
            fru talman, att regeringens beteende i ohälsofrågan påminner om
            en enbent struts med huvudet i sanden - huvudet i sanden därför
            att man har svårt att erkänna och ta tag i problemen ordentligt
            och enbent därför att man nu bara angriper en del av den här fyrbenta
            situationen, nämligen den som handlar om arbetsgivarna.
          </note>
          <note>
            Kritiken är också oerhört stark från TCO, som säger att det här
            kommer att peka ut de svaga grupperna, från SACO som säger att
            det saknas samordning och konsekvensanalyser, från Kommunal, som
            är dödsförskräckt för vad som ska hända för de anställda inom
            offentlig sektor, från Företagarnas Riksorganisation och från
            Svenskt Näringsliv, som ser en utslagning av småföretag när kostnaderna
            och krångligheten ökar, och från handikapporganisationerna, som
            just nu är oerhört rädda för vad som ska hända med de svagare
            grupperna.
          </note>
          <note>
            Det är i detta sammanhang mycket problematiskt att man nu tar
            upp bara en liten del av denna stora diskussion. Efter det att
            man i månader har slagit på trumman kommer nu en liten tagg på
            en pusselbit av ohälsoproblematiken i den här propositionen. De
            stora svåra frågorna ska man gräva ned i vårbudgeten, och tydligen
            hoppas regeringen att den allmänna kritiken mot en undermålig
            ekonomisk politik ska dölja de här frågorna i de stora sammanhangen.
            På så vis slipper också Hans Karlsson diskutera hela pusslet,
            trots att han är den ansvarige ministern.
          </note>
          <note>
            I det här förslaget finns vissa delar som är bra. Det handlar
            om uppstyrning av rutinerna, synen på arbetsförmåga, avstämningsmöten,
            försäkringsläkare och bättre utbildning i försäkringsmedicin.
            Men frågan är vad det finns för realism i detta över huvud taget
            när man vet att 17 % av de långtidssjukskrivna inte har fått någon
            rehabilitering alls efter ett års sjukskrivning enligt den stora
            ohälsoutredningen. Försäkringskassornas människor är snart sjukskrivna
            allihopa därför att de inte har tid att ta tag i alla ärenden
            som ligger på deras bord. Vårdgarantin vågar man inte införa ordentligt,
            rehabiliteringsgarantin duckar man för och det pilotprojekt som
            har försökt lösa delar av detta, som kallas för Finsam eller Socsam,
            vågar man inte fullt ut genomföra, trots att det finns ett fullskaleprojekt
            med oerhört bra resultat.
          </note>
          <note>
            Det här är mycket bekymmersamt, och det kommer också att göra
            att det kommer att flöda människor mellan olika trygghetssystem.
            När man skär av på detta vis på sjukförsäkringssidan kommer många
            arbetsgivare att i stället säga upp människor, och då kommer kostnaden
            på arbetslöshetsersättningen i stället.
          </note>
          <note>
            Min fråga till Vänsterpartiet och Miljöpartiet är:
          </note>
          <note>
            Kommer ni att ställa upp på den pusselbit som läggs i dag som
            del ett? Kommer ni att ställa upp på den pusselbit som läggs i
            vårpropositionen, där kostnadsansvaret skjuts över på företagen?
          </note>
          <note>
            Fru talman! Det borde skapas en frizon för småföretag, som är
            så oerhört viktiga för tillväxten och för de nya jobben. Det borde
            skapas rätt till rehabiliteringsplan, omvandling av passiva pengar
            till aktiva åtgärder genom finansiell samordning, rehabiliteringsgaranti
            och vårdgaranti, en småföretagarvänlig politik som ger nya jobb
            i stället för att minska antalet arbetstillfällen och en rehabiliterings-
            och sjukpolitik som handlar om den enskilda människan och försöker
            ge riktig hjälp i stället för blanketter och sammanträden.
          </note>
          <note type="speaker">
            Anf. 23 INGRID BURMAN (v) replik:
          </note>
          <note>
            Fru talman! Lena Ek frågade om vi tänkte ställa upp på den här
            propositionen, och jag har all förståelse för att Lena Ek inte
            har hunnit läsa propositionen.
          </note>
          <note>
            Hade Lena Ek gjort det så hade hon läst att den var utarbetad
            i samarbete med Vänsterpartiet och Miljöpartiet, så vi står naturligtvis
            bakom den i sin helhet.
          </note>
          <note>
            Den andra frågan rörde något som inte är föremål för debatt här
            i riksdagen i dag men som har blivit en debatt, det som ibland
            kallas ekonomiska drivkrafter.
          </note>
          <note>
            Jag tyckte att jag var tydlig i mitt svar till Linnéa
          </note>
          <note>
            Darell om var Vänsterpartiets kritik låg i det remissförslag
            som regeringen nu har lagt ut på remiss. Det innebär att Vänsterpartiet
            inte kommer att stå bakom den modellen. Sedan är det så att det
            finns ett ansvar att hitta ekonomiska drivkrafter som gör att
            arbetsgivaren tar ansvar för att det finns en arbetsmiljö och
            en arbetsplats som inte skapar ohälsa, och det kommer
          </note>
          <note>
            Vänsterpartiet, regeringen och Miljöpartiet att fortsätta diskutera.
          </note>
          <note>
            Jag kan förstå att det är frustrerande att få en pusselbit i
            taget när man ska lägga det här ohälsopusslet, men bilden och
            åtgärderna är mångfasetterade, och det är mycket som ska göras.
            Jag kan själv beklaga att det i dag inte finns förslag just när
            det gäller arbetsmiljön, företagshälsovård och så vidare, men
            jag vet också att de kommer och att det är en lång kedja av åtgärder
            som ska genomföras. För att de ska bli de rätta och de riktiga
            krävs också en viss beredningstid.
          </note>
          <note type="speaker">
            Anf. 24 LENA EK (c) replik:
          </note>
          <note>
            Fru talman! Jag kan försäkra att jag har läst propositionen,
            och det är just därför jag frågar Ingrid
          </note>
          <note>
            Burman från Vänsterpartiet en gång till. Jag har flera gånger
            i den här kammaren hört Ingrid Burman, liksom hennes partikamrater,
            säga att man är ett småföretagarvänligt parti. Men detta är ju
            ingen småföretagarvänlig proposition. Den ökar ansvaret, kostnaderna
            och byråkratin och minskar incitamenten för småföretagen att anställa,
            när småföretagen står för sju av tio av de nya jobben i Sverige
            i en situation där kostnaderna och arbetslösheten ökar. Jag tycker
            att det är väldigt sorgligt att Vänsterpartiet i så fall lämnar
            den småföretagarvänliga linjen.
          </note>
          <note>
            Den här propositionen handlar bland annat om de olika berörda
            myndigheter som kan agera när det uppstår en sådan situation att
            en människa blir långtidssjukskriven. Det är ju ett oerhört problem
            att tvingas gå mellan försäkringskassa, arbetsförmedling, arbetsgivare
            och sjukvårdande myndigheter och försöka få fram rehabiliteringspengar
            och en samordnad lösning av ett enskilt ärende. Det finns ju i
            det här sammanhanget fullskaleprojekt som visar hur man gör det.
            Jag hade själv kunnat tänka mig att gå ett steg längre och slå
            ihop de här myndigheterna för att skapa ett trygghetsverk som
            har en helhetssyn. I dagens läge saknas den helhetssynen. Jag
            vet inte hur många möten jag har suttit på när jag själv har försökt
            ta ansvar i sådana här situationer där man från försäkringskassan
            och arbetsförmedlingen samfällt har sagt:
          </note>
          <note>
            Du borde ha den här rehabiliteringen - det är vi överens om -
            men det finns inte möjlighet genom försäkringskassan, men om du
            säger upp dig kan du få rehabiliteringspengar från arbetsförmedlingen.
            Jag tror att alla som har sysslat med facklig verksamhet har varit
            med om den situationen.
          </note>
          <note type="speaker">
            Anf. 25 INGRID BURMAN (v) replik:
          </note>
          <note>
            Fru talman! Jag beklagar om jag missuppfattade
          </note>
          <note>
            Lena Eks fråga. Det var alltså den proposition vi nu diskuterar
            som skulle vara småföretagarfientlig. Då måste jag ändå tolka
            det påståendet så att det skulle handla om att vi säger att även
            småföretag måste uppfylla vissa krav, till exempel lämna in rehabiliteringsutredningar,
            se till att arbetsmiljön är sådan, delta i avstämningsmöten och
            så vidare.
          </note>
          <note>
            Jag menar att vi inte ska skapa frizoner för några arbetsgivare
            som gör att de inte behöver uppfylla grundläggande krav, till
            exempel detta att man ska delta aktivt i rehabiliteringsarbete
            och göra rehabiliteringsplaner. Det finns inga frizoner när det
            gäller att producera ohälsa eller att inte delta i att aktivt
            leda människor tillbaka till arbetslivet.
          </note>
          <note>
            När det gäller detta med hur vi möter den som ska rehabiliteras
            tillbaka och hur vi kan samordna runt den personen så vet jag
            att Lena Ek vet att det just nu är en departementspromemoria ute
            på remiss som handlar just om Frisam och hur vi ska kunna permanenta
            och se att de försök som nu har pågått ute i landet kan erbjudas
            något slags permanent form. Den propositionen kommer ju också
            så småningom att landa på riksdagens bord.
          </note>
          <note type="speaker">
            Anf. 26 LENA EK (c) replik:
          </note>
          <note>
            Fru talman! Av alla de arbetsplatser som finns i vårt land är
            det så att hälsotalen är allra bäst i det privata näringslivet.
            Tittar man på den gruppen ser man att småföretagarna är klassens
            ljus. Det är väldigt lite sjukskrivningar. Det är väldigt organiserat
            arbete med rehabilitering. Det är god kontakt mellan företaget
            och den anställde.
          </note>
          <note>
            Den här propositionen ägnar sig åt att bestraffa den som är bäst.
            Det tycker jag är ett sorgligt perspektiv eftersom småföretagandet
            är så viktigt i det här landet.
          </note>
          <note>
            Sedan kan man titta på vad den här propositionen gör för den
            enskilda människan som är långtidssjukskriven. Det är ju faktiskt
            inte särskilt mycket. Det handlar om ett möte efter ett visst
            antal veckor, och det handlar om papper och blanketter, när man
            borde slå fast rehabiliteringsgarantin och när man borde se till
            att det inte finns några skillnader, utan att myndigheter kan
            arbeta samordnat. Den departementspromemoria som är på väg fram
            vågar ju inte heller den ta hela steget, utan det blir en liten
            pusselbit igen.
          </note>
          <note>
            Frågan är när vi ska få detta pussel helt och fullt och klart.
            Det har tagit fem år att uppmärksamma problematiken. Vi står i
            ett oerhört akut läge i dag, och då kommer det en liten bit här
            och en liten bit där. Det som kommer som nästa steg är att man
            lyfter över ett kostnadsansvar på dem som faktiskt är bäst.
          </note>
          <note>
            Vi borde byta perspektiv. Vi borde använda de arbetsplatser där
            man har låga sjuktal. Det har man på vissa industrier och på vissa
            företag. Man arbetar efter konceptet långtidsfrisk i stället för
            långtidssjuk.
          </note>
          <note type="speaker">
            Anf. 27 Statsrådet HANS KARLSSON (s) replik:
          </note>
          <note>
            Fru talman! Man kan ha respekt för andra och andras åsikter i
            den politiska debatten. Jag har inte föreställt mig att vi ska
            kunna vara överens med alla partier i de här frågorna, men, Lena
            Ek, underskatta inte den pusselbit som vi nu pratar om, det förslag
            som nu ligger.
          </note>
          <note>
            Det kommer att vara bra för många människor att snabbare få en
            möjlighet att komma tillbaka till ett arbete som de kan vara på.
            Det kommer att hjälpa människor. Syftet är att hjälpa flera. Vi
            löser inte hela problemet. Vi har inte gjort anspråk på att vi
            med den här propositionen ska lösa hela problemet. Detta ska hjälpa
            några, kanske ganska många. Det nöjer vi oss med i det läget.
          </note>
          <note>
            Sedan återkommer vi med flera förslag. Vi tänker lägga fram förslag
            om arbetsmiljöfrågor i allmänhet och om företagshälsovården så
            småningom. Vi tänker lägga fram en proposition om samordning,
            den så kallade Finsampropositionen. Vi kommer att komma tillbaka
            med förslag då AMS och Riksförsäkringsverket har effektiviserat
            samverkan för att hjälpa just människor som fastnar i ett arbete
            på en arbetsplats som de inte kan gå tillbaka till. De behöver
            alltså hjälp med att byta arbete. Vi kommer eventuellt tillbaka
            med förslag om ekonomiska drivkrafter, om det finns majoritet
            för det i riksdagen.
          </note>
          <note>
            Inte heller Centern har presenterat något enhetligt eller något
            övergripande helhetsperspektiv när det gäller de borgerliga och
            oppositionen. Finns det, eller är det bara bristerna hos de socialdemokratiska
            förslagen som förtjänar uppmärksamhet?
          </note>
          <note type="speaker">
            Anf. 28 LENA EK (c) replik:
          </note>
          <note>
            Fru talman! Ibland blir man riktigt glad när man får en fråga
            i den här kammaren.
          </note>
          <note>
            För två år sedan lade vi fram ett enhetligt, övergripande förslag
            med ett helhetsperspektiv. Jag diskuterar hemskt gärna det förslaget
            med statsrådet. Där finns det nämligen en del saker som är provade
            i fullskaleprojekt med vanliga, sjuka människor som har visat
            sig fungera bra. Men det är kanske inte ämnet för dagens debatt.
          </note>
          <note>
            Jag skulle vilja fråga statsrådet varför man ägnar sig åt att
            lägga fram förslag som bestraffar de arbetsgivare som är bäst.
            Jag tycker att det är fel. Varför försöker man inte föra en diskussion
            om långtidsfriska, dvs. vända på perspektivet? Vad är det som
            gör att människor klarar av att gå till sitt arbete dag ut och
            dag in utan att bli sjuka? Vilka företag handlar det om, och hur
            har de organiserat sig?
          </note>
          <note>
            Vi har den här stuprörsmentaliteten och organisationen - det
            är tydligast när det gäller försäkringskassan och arbetsförmedlingen.
            Hans Karlsson har ju en facklig bakgrund och vet hur det är. Man
            sitter ned och ska försöka lösa det enskilda fallet. Då har inte
            försäkringskassan människor och resurser för att kunna ge den
            rehabilitering som behövs. Arbetsförmedlingen har det kanske inte
            heller. Framför allt är det ett stort glapp där emellan, ett glapp
            som drabbar den enskilde hårt. Varför ska man, när man sitter
            och försöker lösa enskilda ärenden, behöva höra att försäkringskassan
            inte klarar av det här men att arbetsförmedlingen kan ta hand
            om problemet om personen säger upp sig? Är det ett bra sätt att
            organisera på det här området?
          </note>
          <note type="speaker">
            Anf. 29 Statsrådet HANS KARLSSON (s) replik:
          </note>
          <note>
            Fru talman! Jag vill svara på den sista frågan: Nej, det är inte
            bra. Därför ska vi ändra på det. Vi vill att arbetsförmedlingen
            ska kunna få uppdraget att hjälpa den enskilde att hitta ett annat
            arbete med hjälp av arbetsmarknadspolitiska åtgärder.
          </note>
          <note>
            Jag vill bestämt säga att det är desinformation som Lena Ek kommer
            med när det gäller småföretagen och de förslag som har diskuterats
            i medierna och som regeringen bereder just nu för att se om det
            finns en politisk majoritet för dem. Idén är att krav på en medfinansiering
            läggs på arbetsgivaren och att det blir en motsvarande sänkning
            av arbetsgivaravgiften.
          </note>
          <note>
            Med den verklighetsbeskrivning som Lena Ek har gett, där små
            företag och privata företag har de lägsta sjuktalen, blir en sådan
            modell en förtjänst för det lilla företaget och för det privata
            företaget i allmänhet, om man jämför med den offentliga sektorn.
            Det är fel att påstå att vi lägger fram förslag som försämrar
            och som fördyrar för de bra företagen. Det blir tvärtom, Lena
            Ek, med en sådan modell. Det blir billigare för dem som är bra.
            Det blir dyrare för dem som är dåliga. Det var det som var syftet.
          </note>
          <note type="speaker">
            Anf. 30 LENA EK (c) replik:
          </note>
          <note>
            Fru talman! När det gäller småföretagens reaktion på det förslag
            som vi debatterar i dag och som kanske kommer i någon form i vårpropositionen
            kan jag konstatera att det finns en samstämmig åsikt. De menar
            att detta medför ökad byråkrati, ökade kostnader, mera krångel
            och ökat ansvar. Och det kommer att innebära att småföretagen
            dels säger upp människor snabbare, dels drar sig i det längsta
            för att nyanställa.
          </note>
          <note>
            Det är inte bara jag som säger detta. Det är Företagarnas Riksorganisation.
            Det är Svenskt Näringsliv.
          </note>
          <note>
            Det är TCO. Det är SACO. Det är Kommunal. Och det är några andra
            tunga instanser, och jag tycker att det ligger en hel del i det
            som de säger. Jag konstaterar att jag tillsammans med dem tycker
            att det är synd att regeringen ägnar sig åt att bestraffa de arbetsgivare
            som är bäst i klassen.
          </note>
          <note>
            Den samlade verkan av detta oroar också de handikappades organisationer
            oerhört mycket. Det har under den sista veckan drösat in mejl
            från enskilda som har någon form av funktionshinder eller någon
            sjukdom och från deras organisationer. Jag tror ärligt att det
            ligger en hel del i deras rädsla för kombinationen av de här förslagen,
            och jag tror inte att det behöver vara på det här viset. Det finns
            nämligen företag och arbetsplatser där man har vänt utvecklingen.
            Man minskar ohälsotalen. Man organiserar om. De anställda trivs,
            och kostnaderna minskar.
          </note>
          <note>
            Jag tycker att det är synd att vi har fått vänta i fem år på
            förslag som när de till slut kommer har den här profilen.
          </note>
          <note type="speaker">
            Anf. 31 MONA JÖNSSON (mp):
          </note>
          <note>
            Fru talman! Ohälsoproblemet är komplext. Miljöpartiet kan konstatera
            att hittills har det i det närmaste varit en total koncentration
            på arbetslivet och på sjukskrivningsprocessen, men vi inser att
            allt inte kan få plats i en proposition. Vi anser att man ska
            arbeta mera brett, och enligt vårt sätt att se är de skenande
            sjukskrivningarna ett tecken på att det snarare är samhället som
            är i olag.
          </note>
          <note>
            Vi anser att det finns andra sätt att beskriva ohälsa på än med
            ekonomiska termer, som antal sjukskrivna och förtidspensionerade.
            Nu är det förvisso så att det är den delen som påverkar budgeten
            akut, och det är det som har gjort att hela frågan om ohälsa har
            kommit på dagordningen.
          </note>
          <note>
            Man måste koppla ihop alla små pusselbitar i samhällsbyggandet
            och se det ur ett helhetsperspektiv. Hur har barnen det? Hur ser
            miljön ut på våra arbetsplatser? Hur ser barnens arbetsmiljö ut
            - och då tänker jag på skolan? Hur ser kvinnors och mäns villkor
            ut på arbetsmarknaden? Hur har äldre det?
          </note>
          <note>
            Hur ser villkoren ut för kommuner och landsting?
          </note>
          <note>
            Vad kan vi göra åt diskrimineringen på arbetsmarknaden? Jag skulle
            säkert kunna fortsätta att räkna upp viktiga saker som vi behöver
            arbeta med de närmaste åren, men jag stannar här.
          </note>
          <note>
            Det är viktigt att diskutera och sätta fokus på hur vi människor
            ska få en möjlighet att leva på ett så bra sätt som möjligt och
            därigenom få ett samhälle där vi inte får höga ohälsokostnader,
            och för den delen andra kostnader som också till slut leder fel
            och kanske landar i människans hela fortsatta existens här på
            klotet. Det handlar om ett samhälle där barn sätts i främsta rummet,
            där man lägger grunden till en fortsatt bra uppväxt, där barn
            har rätt till friska föräldrar och vuxna som orkar finnas till
            hands och ta ansvar.
          </note>
          <note>
            Sjukförsäkringen är kopplad till om man har arbete eller inte,
            så i propositionen är vi bundna till sjukskrivningsprocessen.
            I propositionens förslag ligger att arbetsgivare ska göra obligatoriska
            rehabiliteringsutredningar och lämna in till försäkringskassan
            efter det att en person har varit sjukskriven fyra veckor i sträck.
            Dessa utredningar har tidigare funnits, men många arbetsgivare
            har inte gjort dem, och det har varit till nackdel när det gäller
            att snabbt tydliggöra vilken sorts rehabilitering som den sjukskrivne
            behöver.
          </note>
          <note>
            I förslaget finns också ett avstämningssamtal med flera parter
            som görs senast efter åtta veckor. Det nya är att rehabiliteringsprocessen
            tydliggörs. Det kan i sin tur innebära att man upptäcker fel och
            brister på arbetsplatser men också att den som drabbas av sjukskrivning
            tidigare kan få adekvat hjälp som hon eller han är berättigad
            till. Jag tillhör dem som har suttit i samtal liknande avstämningssamtal,
            och jag stöder denna proposition, vilket Lena Ek undrade om jag
            gjorde eller inte.
          </note>
          <note>
            Antalet sjukskrivningar bland kvinnor är högre än sjukskrivningar
            bland män. Därför anser vi att det är naturligt att ohälsoarbetet
            till stor del kommer att inriktas på att minska kvinnors sjukskrivningar
            och att säkerställa att rehabilitering sker på lika villkor.
          </note>
          <note>
            Det har visat sig att män får tidigare och dyrare rehabilitering
            än kvinnor. Det ska inte ligga enbart på kvinnors lott att ta
            ansvar för sin rehabilitering.
          </note>
          <note>
            Grunden för att bryta nyrekryteringen till gruppen sjukskrivna
            och förtidspensionerade är alltid det förebyggande arbetet. En
            väl fungerande företagshälsovård och ett arbetsmiljöarbete värt
            namnet är mycket viktigt. En grundläggande insikt som måste vara
            vägledande i arbetet om bättre hälsa är att det inte hjälper hur
            mycket vård- och rehabiliteringsresurser vi än sätter in om folk
            blir sjuka igen så fort de kommer tillbaka till arbetet.
          </note>
          <note>
            Miljöpartiet vill att det öppnas upp möjligheter att pröva på
            ett annat arbete, även hos en annan arbetsgivare. Ett sätt är
            att utveckla så kallade arbetsgivarringar, där flera arbetsplatser
            samarbetar. Vi hoppas att vi ska komma in på det i det fortsatta
            arbetet i ohälsogruppen.
          </note>
          <note>
            Miljöpartiet anser i övrigt att långtidssjukskrivna måste kunna
            komma i arbete enligt de små stegens möjligheter. Det kan vara
            ett alltför stort steg att ta för en person som har varit långtidssjukskriven
            att öka sin arbetstid med 25 % i taget. Dagens system med sin
            2-, 50- eller 75-procentiga ökning innebär det. Många vittnar
            om att de på grund av just denna orsak fortsätter att vara sjukskrivna
            längre än de egentligen själva hade tänkt sig. Det ska ju inte
            vara så att det är själva administrationen som sätter stopp för
            människors återgång i arbete och därmed kostar både för den sjuke
            och för försäkringen. Vi i Miljöpartiet ser gärna att man har
            steg om 5 eller 10 %.
          </note>
          <note>
            Man kan också säga att vi i Sverige saknar en genomtänkt förståelse
            av fritiden och varför den är viktig. I ett växande antal länder
            finns fritidsvetenskaplig forskning från grundläggande högskoleutbildning
            till doktorsnivå. I Sverige tycks vi ha en motsatt utveckling,
            där fritid och kultur får allt svårare att få plats i budgeten.
            Fritid betraktas som den tid som blir över. Men vi i Miljöpartiet
            anser att man måste återta ordets rätta innebörd. Vi har länge
            drivit kravet om förkortad arbetstid vilket skulle kunna humanisera
            ett arbetsliv som för många i dag upplevs nedbrytande i stället
            för upplyftande och på så sätt skapa möjligheter för en bättre
            balans i livet mellan arbete, hem och egen fri tid.
          </note>
          <note>
            Fortsatt arbete måste också till för att belysa företagares och
            deltidsanställdas ekonomiska villkor.
          </note>
          <note>
            Det kan handla om projektanställda eller frilansande och deras
            villkor i socialförsäkringen. Miljöpartiet vill se en utredning
            som belyser dessa frågor.
          </note>
          <note>
            Fru talman! Miljöpartiet anser att vi snabbt måste gå vidare
            och få till stånd de förutsättningar som gör att människor kan
            kombinera familj, arbete och fritid, det vill säga leva ett rikt
            liv.
          </note>
          <note type="speaker">
            Anf. 32 RONNY OLANDER (s):
          </note>
          <note>
            Fru talman! Med tanke på tiden ska jag fatta mig väldigt kort.
            Jag skulle bara vilja vädja till kammarens ledamöter och olika
            representanter när vi nu ska diskutera den här oerhört viktiga
            frågan om bättre hälsa i arbetslivet att vi ska vara rädda om
            de myndigheter som vi normalt har ett stort förtroende för. I
          </note>
          <note>
            den här debatten kan jag upptäcka en slarvighet när vi talar
            om stuprörsmentalitet, blanketter och om att nästan alla på försäkringskassan
            är sjukskrivna. De sliter hårt för detta. De har haft sina bekymmer
            och har sina bekymmer, men låt oss vara rädda om denna del. Det
            vill jag verkligen understryka.
          </note>
          <note>
            Jag vill också framföra det som vi får möjlighet att diskutera
            senare när vi ska diskutera själva betänkandet. Vi måste bli bättre
            på att ta till vara människors arbetsförmåga och inte bara se
            till arbetsoförmågan. Rätten till arbete och till egen inkomst
            är grundläggande. Rätten till arbete utifrån den enskildes fysiska
            och psykiska förutsättningar måste alltid vara vår ledstjärna.
            Det handlar om att vi under livets gång har skiftande fysisk och
            psykisk förmåga. Detta är oerhört viktigt att ha med i det framtida
            arbetet.
          </note>
          <note>
            Som någon sade ska vi ta utgångspunkt också i det friska och
            fundera på varför det är så att över fyra miljoner människor i
            Sverige har gått till jobbet varje dag det senaste året och varken
            varit sjuka eller arbetslösa.
          </note>
          <note>
            När Jan Rydh presenterade sitt väldigt intressanta och svåra
            uppdrag att samla ihop det som fanns inom hela ohälsoområdet var
            vi många från olika partier -
          </note>
          <note>
            jag vill påstå samtliga partier - som frågade efter mer kunskap
            på området. Låt oss ha detta i åminne när vi anklagar regeringen
            eller Socialdemokraterna för att inte ha gjort tillräckligt. Låt
            oss också se regeringens elvapunktsprogram som har nämnts här
            - Hans
          </note>
          <note>
            Karlsson, ministern, har också på ett föredömligt sätt framfört
            detta - och som vi har arbetat med under lång tid. Låt oss också
            se det rehabiliteringsarbete som pågår dagligen ute på olika ställen
            och som sätter människan i centrum.
          </note>
          <note>
            Avslutningsvis vill jag framhålla att docent Eva
          </note>
          <note>
            Wingård från Karolinska institutet redovisade arbetslivets fem-i-topp-lista
            för en god hälsa när Jan Rydh presenterade sin utredning. Vi ska
            framöver inte glömma bort dem som har ohälsa, de som är sjuka,
            men också se det friska. Om vi gör det är jag helt övertygad om
            att vi får en bra ansats. Ni ska få fem-itopp-listan snabbt:
          </note>
          <note>
            1. Känsla av delaktighet i arbetet och möjlighet att göra ett
            bra jobb.
          </note>
          <note>
            2. Rimlig fysisk och psykisk belastning.
          </note>
          <note>
            3. Möjlighet till ett bra ledarskap - Här kanske vi har en av
            de frågor som vi behöver diskutera både i offentlig sektor och
            i privat sektor. Lägg inte över skulden på offentlig sektor! Det
            slår fel. Det är inte så som det framförs i debatten många gånger.
          </note>
          <note>
            4. Att få lära nytt hela arbetslivet, och sist men inte minst.
          </note>
          <note>
            5. Krav i arbetet anpassade till kompetens och inflytande.
          </note>
          <note type="speaker">
            Anf. 33 LENA EK (c) replik:
          </note>
          <note>
            Fru talman! Jag påpekade i mitt anförande att det är synd att
            detta förslag inte innehåller större möjligheter för försäkringskassan
            och arbetsförmedlingen att jobba på ett nytt sätt. En annan brist
            är att det inte finns medel anvisade till fler handläggare. Det
            tror jag att det skulle vara större nytta med än med försäkringsläkare.
          </note>
          <note type="speaker">
            Anf. 34 RONNY OLANDER (s) replik:
          </note>
          <note>
            Fru talman! Vi har under årens lopp satsat både på arbetsmarknadspolitiken
            och på arbetsförmedlingen.
          </note>
          <note>
            Vi satsar nu också nya resurser på försäkringskassan.
          </note>
          <note>
            När vi i detta resonemang talar om rehabiliteringsutredningar
            är det viktigt att framföra att det i 75 % av fallen inte görs
            någon. 60-70 % blir friska inom 60
          </note>
          <note>
            dagar. Det är de långa sjukskrivningarna vi behöver arbeta med.
            Det görs också ute i det dagliga arbetet, mellan försäkringskassa,
            kommun, arbetsförmedling, arbetslivsinstitut, arbetsmiljöinspektioner
            och så vidare. Det tycker jag är viktigt att komma ihåg.
          </note>
          <note type="speaker">
            Anf. 35 LENA EK (c) replik:
          </note>
          <note>
            Fru talman! Det jag tycker är viktigt att komma ihåg är att Jan
            Rydh påpekade att efter ett år hade bara 17 % av de långtidssjukskrivna
            fått någon form av rehabilitering. "Någon form" var ett telefonsamtal.
          </note>
          <note>
            Det finns alltså oerhört mycket att göra i denna sektor utan
            att behöva ge sig på dem som är bäst, nämligen småföretagarna.
          </note>
          <note type="speaker">
            Anf. 36 RONNY OLANDER (s) replik:
          </note>
          <note>
            Fru talman! Vi välkomnar Centern och alla andra som på ett konstruktivt
            och seriöst sätt vill vara med och göra det som måste göras. Regeringen
            har under senare tid satsat kraftfullt på att ta itu med denna
            problematik. Men låt oss inte glömma bort att arbetsgivaren har
            ett stort ansvar. De stora problemen finns inte hos småföretagarna
            utan inom de stora organisationerna och företagen. Det kan variera
            oerhört mycket från arbetsplats till arbetsplats, från arbetsställe
            till arbetsställe. Det är något att ha med sig i den framtida
            debatten.
          </note>
          <note>
            Överläggningen var härmed avslutad.
          </note>
          <note>
            Propositionen hänvisades till socialförsäkringsutskottet.
          </note>
          <note>
            2 § Information från regeringen om EU-
          </note>
          <note>
            toppmötet i Bryssel
          </note>
          <note>
            Anf. 37 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Europeiska rådets möte i Bryssel den
          </note>
          <note>
            20-21 mars kom i stor utsträckning att hamna i skuggan av kriget
            i Irak. Att samtidigt som bomberna började falla över Bagdad få
            en ingående diskussion om i och för sig viktiga saker som energiskatter
            och gemenskapspatent var inte rimligt. Det var därför klokt av
            det grekiska ordförandeskapet att redan före toppmötet lyfta bort
            konventsfrågorna från dagordningen.
          </note>
          <note>
            Det blev dock tillfälle till en ordentlig genomlysning av det
            aktuella världsläget. Utan att gå in alltför mycket på detaljer
            kan jag konstatera att slutsatserna från diskussionen om Irakkrisen
            blev meningsfulla och framåtsyftande. Att EU-länderna skiljer
            sig åt i synen på det krig som nu pågår är ingen hemlighet.
          </note>
          <note>
            Desto mer glädjande var att enigheten var större när det gäller
            EU:s framtida roll i Irak.
          </note>
          <note>
            Toppmötet kunde enas om ett par centrala principer:
          </note>
          <note>
            · Iraks territoriella integritet och det irakiska folkets rättigheter
            måste respekteras.
          </note>
          <note>
            · Skyddet för etniska minoriteter måste säkerställas.
          </note>
          <note>
            Detta gäller givetvis särskilt den kurdiska befolkningsgruppen
            i norra Irak. Den turkiska regeringen ska uppmärksammas på att
            EU noga följer utvecklingen.
          </note>
          <note>
            · FN måste få en central roll i att samordna stödinsatser efter
            konfliktens slut. EU bör ge sitt solidariska bidrag för att möta
            akuta humanitära behov och eventuella flyktingströmmar.
          </note>
          <note>
            · EU har en fortsatt viktig roll i den internationella koalitionen
            mot terrorism. De akuta meningsskiljaktigheterna om Irak får inte
            dölja det faktum att ett fortsatt samarbete över Atlanten ligger
            i både
          </note>
          <note>
            Förenta staternas och EU:s intresse.
          </note>
          <note>
            · EU måste intensifiera sitt arbete för att hindra spridning
            av massförstörelsevapen.
          </note>
          <note>
            Alla dessa centrala principer var det lätt för mig att instämma
            i vid mötet.
          </note>
          <note>
            I våra diskussioner om andra aktuella utrikespolitiska problem
            var det också glädjande att notera en fortsatt samstämmighet i
            EU-kretsen. EU:s aktiva arbete på Balkan måste fortsätta, inte
            minst efter mordet på Serbiens premiärminister Djindjic. Färdplanen
            för en fredlig lösning av Israel-Palestinakonflikten måste genomföras.
            Nordkorea måste förmås acceptera en diplomatisk lösning på den
            nuvarande spända situationen på den koreanska halvön.
          </note>
          <note>
            Fru talman! Trots det dramatiska världsläget blev det tid för
            en diskussion om Lissabonstrategin. Det var bra. Unionen har inte
            råd att ignorera de ekonomiska, miljömässiga och demografiska
            utmaningar som Lissabonstrategin är ett svar på. Merparten av
            arbetet med strategin görs i dag av de olika sektorsråden och
            i medlemsstaterna. Europeiska rådets roll är främst att utvärdera
            resultaten, prioritera och peka ut den fortsatta inriktningen.
          </note>
          <note>
            I diskussionen i Bryssel kunde vi konstatera att betydande framsteg
            gjorts sedan det senaste vårtoppmötet. Särskilt glädjande är den
            uppgörelse som nåtts om ett gemensamt patent. Det är en fråga
            av stor betydelse för näringslivet, inte minst för små och medelstora
            företag.
          </note>
          <note>
            Av andra viktiga beslut som fattades vid mötet vill jag särskilt
            nämna uppgörelsen om ett gemensamt regelverk för energibeskattning.
            Detta är en fråga som diskuterats i mer än tio år. Från början
            var utgångspunkten att stärka den inre marknaden, men efterhand
            har alltmer av miljöperspektiv också kommit med i bilden.
          </note>
          <note>
            Enighet fanns också om det skattepaket som behandlar frågan om
            skatt på sparande och åtgärder mot skadlig skattekonkurrens. Tyvärr
            gick det dock inte att nå ett formellt godkännande av paketet
            eftersom
          </note>
          <note>
            Italien vägrar att skriva under innan frågan om deras straffavgifter
            för överskridande av mjölkkvoter reglerats.
          </note>
          <note>
            Europeiska rådet beslutade också att prioritera arbetet med att
            få bort de handelshinder som ännu finns för gränsöverskridande
            handel med tjänster. Kommissionen kommer att före årets slut presentera
            en handlingsplan för detta.
          </note>
          <note>
            Vi tog också beslut som kommer att främja utbyggnaden av bredband
            samt 3 G. Det handlar bland annat om att kunna använda EU-medel
            för att bygga ut bredband i glesbebyggda områden samt att teleoperatörer
            ska kunna dela på infrastruktur för att skynda på investeringen
            på 3 G-området, alltså nästa moderna tekniska genombrott på telefonins
            område.
          </note>
          <note>
            Inför Europeiska rådet möte har den svenska regeringen aktivt
            arbetat för att miljödimensionen i Lissabonstrategin ska stärkas.
            Detta har varit ett långsiktigt och målinriktat arbete. Jag är
            mycket nöjd med att slutsatserna från vårtoppmötet nu klart betonar
            att miljöfrågorna utgör ett bärande inslag i strategin. De ses
            både som ett medel för ökad livskvalitet och som en drivkraft
            för innovation, tillväxt och sysselsättning.
          </note>
          <note>
            Av de tre konkreta miljömål vi vill integrera i Lissabonstrategin
            hade vi framgång med två. Det gällde att 12 % av den samlade energiproduktionen
            inom
          </note>
          <note>
            EU år 2010 ska komma från förnyelsebara energikällor och att
            5,75 % av allt bränsle för transporter ska vara biobränsle. I
            fråga om det tredje målet rörande energieffektivitet, energiförbrukning
            i förhållande till BNP, nådde vi inte ända fram eftersom ett land
            blockerade förslaget. Frågan är dock inte avförd från dagordningen
            utan går nu tillbaka till miljörådet.
          </note>
          <note>
            Den svenska regeringen kommer att fortsätta att driva frågan
            där.
          </note>
          <note>
            Viktiga framgångar nåddes också i arbetet med att främja och
            utveckla användningen av renare och mer resurseffektiv teknologi,
            inte minst inom transportsektorn. En handlingsplan för miljöteknik
            ska presenteras före årets slut.
          </note>
          <note>
            Jag vill också nämna att vi beslutade om en översyn av EU:s sysselsättningsstrategi.
            Arbetet med strategin har varit framgångsrikt och är en av förklaringarna
            till att det trots lågkonjunkturen skapades en halv miljon nya
            jobb i unionen under förra året. Nu ska strategin reformeras och
            fullt ut bli en del av
          </note>
          <note>
            Lissabonprocessen. Arbetet ska bli mer fokuserat och inte bara
            handla om fler jobb utan även om vad som kallas kvalitet i arbetet.
            Det är ett samlingsbegrepp som bland annat inrymmer för den svenska
            regeringen viktiga frågor som bättre arbetsmiljö och livslångt
            lärande. Strategin ska också inriktas på ökat utbud av arbetskraft,
            vilket är av största vikt för att möta de demografiska utmaningar
            Europa står inför.
          </note>
          <note>
            Vi beslutade också att tillsätta en oberoende grupp av visa personer
            som ska analysera hur medlemsstaterna genomför sysselsättningsstrategin
            och komma med förslag till hur dessa mål ska uppnås. Gruppen kommer
            att ledas av Nederländernas förre premiärminister Wim Kok.
          </note>
          <note>
            Fru talman! Det finns de som hävdar att Lissabonstrategin misslyckats.
            Jag menar att de har fel.
          </note>
          <note>
            Visst finns en många gånger irriterande långsamhet i genomförandet,
            men trots detta läggs hela tiden sten till sten. När konjunkturen
            vänder uppåt kommer vi att kunna skörda frukterna av de ansträngningar
            som gjorts.
          </note>
          <note>
            Den svenska regeringen har ända från starten gett arbetet med
            strategin högsta prioritet. Det kommer vi att fortsätta att göra.
            Vi tror dessutom att vi har viktiga erfarenheter att bidra med.
          </note>
          <note>
            Ett av de viktigaste oberoende utvärderingsinstituten är det
            Londonbaserade Centre for European
          </note>
          <note>
            Reform, vars senaste årliga rapport kom bara tio dagar före Europeiska
            rådets möte. I denna konstaterar man angående Lissabonstrategin
            att arbetet många gånger gått trögt men också - och nu citerar
            jag vad
          </note>
          <note>
            Centre for European Reform skriver - att anmärkningsvärda framsteg
            har nåtts de senaste tolv månaderna och att det är alldeles för
            tidigt att dödförklara reformprocessen.
          </note>
          <note>
            Vidare skriver den engelska utvärderingsgruppen att tre medlemsstater,
            Danmark, Sverige och Finland, redan har nått de flesta av Lissabonstrategins
            målsättningar och kan beskrivas som ekonomier i världsklass.
          </note>
          <note>
            Så bidrar Lissabonstrategin också till att intresset för den
            nordiska modellen växer. Det är bra. Den har kanske inte levererat,
            för att uttrycka sig försiktigt,
          </note>
          <note>
            Europas lägsta skatter. Men den har skapat moderna ekonomier
            med hög sysselsättning, social välfärd samt drivit på innovations-
            och teknikutvecklingen, alla viktiga komponenter för att skapa
            en långsiktigt hållbar utveckling.
          </note>
          <note type="speaker">
            Anf. 38 CARL B HAMILTON (fp):
          </note>
          <note>
            Fru talman! Jag tänkte fråga statsministern om humanitär hjälp
            till Irak och återuppbyggnaden. Där säger, som statsministern
            nämnde, ett antal slutsatser, bland annat slutsats 69, att EU
            åtar sig att spela en central roll i Irak under och efter den
            nuvarande krisen och att EU åtar sig att aktivt delta för att
            tillfredsställa humanitära behov.
          </note>
          <note>
            Jag tycker att det är beklagligt att statsministern inte har
            anammat Folkpartiets idé att faktiskt bidra med den svenska unika
            kompetensen beträffande kemiska och biologiska stridsmedel. Men
            det kan trots allt komma att bli aktuellt att detta efterfrågas.
          </note>
          <note>
            Min fråga gäller egentligen det som Anna Lindh har sagt nyligen,
            som är en motstridighet i denna fråga. Det är följande: Å ena
            sidan säger hon, precis som statsministern, och jag instämmer,
            att EU bör ha en huvuduppgift, en huvudroll, i återuppbyggnaden
            och den humanitära hjälpen. Å andra sidan säger hon och, antar
            jag, regeringen att Storbritannien och USA
          </note>
          <note>
            bör betala merparten därför att de för ett krig utanför
          </note>
          <note>
            FN:s ram. Men det vet ju statsministern likaväl som jag att den
            som betalar är den som bestämmer. Man kan inte säga att två länder
            ska betala och alla de andra ska bestämma. Det hänger inte ihop.
          </note>
          <note>
            Och varför skulle det vara Iraks folk som straffas i form av
            mindre humanitär hjälp och mindre bistånd från FN:s medlemsländer?
            Det är inte de som har deltagit i tvisten om folkrätten. Det är
            de som tvärtom har varit föremål för diktatur och tyranni i decennier.
          </note>
          <note>
            Det är väl att lägga sten på börda att föra in den här frågan
            på det sätt som Anna Lindh och regeringen har gjort.
          </note>
          <note>
            Anf. 39 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tycker att Anna Lindh har uttryckt sig både korrekt
            och klart. Det är klart att det vilar ett särskilt ansvar på USA
            och Storbritannien för återuppbyggnaden.
          </note>
          <note>
            Det får inte förväxlas med att vi har att ta vårt humanitära
            ansvar. Det tänker vi ta. Jag är helt säker på att EU kommer att
            spela en huvudroll i återuppbyggnaden. EU är en av de absolut
            största bidragsgivarna, en av de absolut största biståndsgivarna
            i världen och kommer att spela en central roll. Men varför låtsas
            som om det faktiskt inte finns ett särskilt ansvar hos USA och
            Storbritannien för återuppbyggnaden?
          </note>
          <note>
            Det innebär inte att de är ensamma. Självklart inte.
          </note>
          <note>
            Sedan vill vi att detta ska ske under FN:s ledning.
          </note>
          <note type="speaker">
            Anf. 40 CARL B HAMILTON (fp):
          </note>
          <note>
            Fru talman! Även om ett huvudansvar skulle läggas hos vissa länder
            kan effekten bli att det blir mindre totala resurser till Iraks
            folk. Det är det som är själva kärnan i Anna Lindhs deklaration.
            Merparten ska betalas av några, sedan ska andra bestämma. Men
            de andra kommer inte att betala så mycket om de inte också har
            inflytande. Resultatet av Anna Lindhs och regeringens strategi
            är att det blir mindre pengar för humanitära insatser och återuppbyggnad
            i Irak.
          </note>
          <note>
            Det är det som är så beklämmande att höra att detta folk ska
            drabbas ytterligare av en tvist om folkrätten mellan ett antal
            FN-medlemmar. Det är väl ändå inte det som de ska utsättas för
            i denna stund.
          </note>
          <note>
            Anf. 41 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag gör inte bedömningen att det blir mindre pengar.
            Det tror jag inte ett ögonblick på. Här handlar det om grundläggande
            infrastruktur som bör byggas upp igen efter det att den har slagits
            ut under krigshandlingar för att exempelvis kunna ta in humanitär
            hjälp. Vi ser en sådan situation just nu i Basraområdet. Där diskuterar
            man vad som ska ske och hur det ska ske.
          </note>
          <note>
            Carl B Hamiltons slutsats är för snabb. Dessutom tycker jag att
            Anna Lindh har uttryckt sig korrekt.
          </note>
          <note>
            Ovanpå detta vill jag lägga till att de flesta länder i
          </note>
          <note>
            Europa har samma uppfattning.
          </note>
          <note>
            Anf. 42 BENGT-ANDERS JOHANS-
          </note>
          <note>
            SON (m):
          </note>
          <note>
            Fru talman! Jag förstår mycket väl att ministerrådets möte präglades
            mycket starkt av det som nu pågår i Irak. Det är dock en serie
            händelser som är knutna till Frankrike som gör att åtminstone
            jag ser att man på olika sätt försöker ta en ledarroll i den europeiska
            gemenskapen. Jag tänker bland annat på den snabba uppgörelse som
            Frankrike tog initiativ till med Tyskland när det gäller jordbruksbudgeten.
            Jag tänker på den mästrande ton som Frankrike anslog gentemot
            de baltiska länderna. Jag tänker också på det hot man förde fram
            när det gällde att använda sitt veto i säkerhetsrådet.
          </note>
          <note>
            Min fråga till statsministern är om statsministern delar min
            oro för att Frankrike på ett tydligt sätt försöker ta ledarrollen.
            I så fall, på vilket sätt har man från svensk sida framfört sina
            synpunkter? Jag vill inte använda ett så starkt ord som kritik.
            Åtminstone har det inte kommit mig till del att det har framförts
            några synpunkter över huvud taget, vilket jag tycker är lite oroande.
          </note>
          <note>
            Anf. 43 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Den konservativa regeringen i Frankrike företräds
            mycket kraftfullt i Europaunionen. Den konservative presidenten
            är en europeisk, politisk centralfigur. Det är alldeles korrekt
            beskrivet. Jag har svårt att hitta kritik mot Frankrike för detta.
            Man kan fundera på om inte andra kanske borde höja sin profil
            i stället. Vi behöver närvaro, vi behöver engagemang, vi behöver
            idéer. Det är så samarbetet drivs vidare framåt.
          </note>
          <note>
            Exemplet med jordbrukspolitiken är inte särskilt märkligt. Det
            ansluter till en tradition av fransk-tyskt samarbete som varit
            axeln i det europeiska samarbetet under all den tid som unionen
            och dess föregångare har funnits. Så har det ju varit. Det känner
            jag mig inte på något sätt överraskad över.
          </note>
          <note>
            Frankrikes agerande i säkerhetsrådet är också någonting som vi
            kan granska. Men jag tror att det är mycket mer fruktbart att
            ha samma ansats som moderatledaren har gett uttryck för den senaste
            tiden, nämligen att samtliga permanenta medlemmar av säkerhetsrådet
            bör fundera på hur de har hanterat den kris som vi just nu upplever
            i Irak. Jag tror att det är oerhört meningslöst och felaktigt
            att peka ut Frankrike som det land som i det här sammanhanget
            skulle bära någon huvudsaklig börda för ansvaret. Alla kunde säkert
            ha agerat mer konstruktivt.
          </note>
          <note>
            Det tredje exemplet gällde att den franske presidenten hade haft
            synpunkter på ansökarländernas reaktion efter diskussionen mellan
            Frankrike och
          </note>
          <note>
            Tyskland å ena sidan och Storbritannien och USA å den andra och
            de brev som skickades i väg, Vilniusuppropet tror jag att det
            kallades för. Jag kan bara konstatera att Jacques Chirac, presidenten
            i Frankrike, tillsammans med övriga vid lunchen i fredags sakligt
            gick igenom hela situationen beträffande Irak tillsammans med
            alla ansökarländerna. Det var mycket god stämning och ett gott
            kamratskap vid det samtalet.
          </note>
          <note>
            Ett och annat ord som man kan ångra i efterhand säger alla politiker.
            Jag skulle inte bli förvånad om den franske presidenten tyckte
            att det där skulle han gärna velat ha osagt. Men Frankrikes dominans
            är enbart en effekt av engagemang, kompetens och förmåga att bygga
            allianser. Det bör vi ta efter.
          </note>
          <note>
            Anf. 44 BENGT-ANDERS JOHANS-
          </note>
          <note>
            SON (m):
          </note>
          <note>
            Fru talman! Vi har haft ett önskemål från svensk sida, framför
            allt när det gäller det europeiska utrikespolitiska ställningstagandet,
            att man skulle vara speciellt mån om att ha en samhörighet i frågorna.
          </note>
          <note>
            Det har man också visat på andra områden inom
          </note>
          <note>
            Europeiska gemenskapen. När nu statsministern, som jag tycker,
            faller undan för stora länders tydliga ledarroll i det europeiska
            samarbetet tror jag att vi undergräver vår egen position för framtiden.
            Jag anser att det vore mer vällovligt om statsministern kunde
            vara lite tydligare när det gäller att skapa den samhörighetskänsla
            som är så oändligt viktig, inte minst för
          </note>
          <note>
            Sverige i de här sammanhangen, eftersom vi inte har någonting
            att säga till om mot de stora länderna om vi inte skapar enighet
            i EU-15.
          </note>
          <note>
            Anf. 45 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag förstod ärligt talat inte inlägget, och jag har
            svårt att svara på frågan. Det är helt fel ansats om det var avsikten
            med frågan att påstå att
          </note>
          <note>
            Sverige genom en högre profil, ett mer aktivt agerande, skulle
            kunna hålla tillbaka en fransk dominans inom EU. Det är inte så
            arbetet går till inom unionen.
          </note>
          <note>
            Vi bygger allianser med olika länder från fråga till fråga. Det
            är sällan beständiga block. Ibland är det de nordiska länderna
            som arbetar ihop, ibland hittar vi en allians med södra Europa.
            Ofta har vi kommit tillsammans med Storbritannien och Irland,
            ibland med Frankrike och Tyskland. Sverige är ett litet land.
          </note>
          <note>
            Vår förmåga att påverka avgörs av vår förmåga att bygga allianser
            med andra. I de allianserna måste vi ha med de stora länderna.
            Jag ser gärna ett fördjupat samarbete med Frankrike, som naturligtvis
            har många positioner som också skulle kunna vara våra.
          </note>
          <note type="speaker">
            Anf. 46 GÖRAN LENNMARKER (m):
          </note>
          <note>
            Fru talman! Statsministern räknade upp de slutsatser toppmötet
            lade fram om Irak. Den mest sensationella slutsatsen nämnde han
            inte, och den tycker jag är värd att säga, nämligen att EU har
            ställt sig bakom att bidra till de villkor som tillåter alla irakier
            att leva i frihet, värdighet och välstånd med en representativ
            regering som lever i fred med sina grannar. EU kan hjälpa det
            irakiska folket att uppnå dessa mål, det vill säga EU ställer
            sig inte bakom ett Irak med Saddam
          </note>
          <note>
            Hussein som ledare. Det är en viktig och central slutsats. Det
            är att gratulera Europeiska unionen till att på detta entydiga
            sätt markera att den regim som finns där inte uppfyller EU:s krav.
          </note>
          <note>
            Den andra punkten ansluter till utvidgningsförfarandet. Återigen
            var det en viktig markering. Den anknyter till den debatt som
            var alldeles nyss, nämligen att tidsplanen ska hållas. Det finns
            inte utrymme för fördröjningar och förseningar i utvidgningsprocessen.
            Alla idéer om att kandidatländer kan straffas eller någonting
            sådant är borta. Här är det oerhört viktigt att man håller i denna
            process. Det är kanske de två viktigaste slutsatserna i den delen
            av toppmötet. Det finns stor anledning att välkomna båda.
          </note>
          <note>
            Anf. 47 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag har ingen annan mening än Göran
          </note>
          <note>
            Lennmarker. Det är viktiga slutsatser. Att utvidgningsprocessen
            håller takten har jag aldrig upplevt varit hotat. Sedan kan en
            och annan i stundens hetta säga saker och ting som sedan inte
            omsätts i politisk handling. Det förekommer också i Sverige och
            i Sveriges riksdag.
          </note>
          <note>
            De två slutsatserna är självklart viktiga men på inget sätt kontroversiella
            i unionen - och för vår del självklart att instämma i.
          </note>
          <note type="speaker">
            Anf. 48 GÖRAN LENNMARKER (m):
          </note>
          <note>
            Fru talman! Poängen är väl att det är en markering mot den som
            vill störa utvidgningsprocessen eller använda den som en påtryckningsprocess.
          </note>
          <note>
            Det finns en annan sak som statsministern berörde, den centrala
            Lissabonprocessen. Den går tyvärr trögt. Det finns en sak som
            är ännu viktigare, nämligen processen för reformeringen av jordbrukspolitiken.
            Bekymret med beslutsprocessen har bäring gentemot konventet. Det
            kan inte vara så att två stora länder tillsammans kan komma överens
            om ett förhållningssätt för EU:s jordbrukspolitik. Vi måste ha
            en beslutsordning som gör att alla länder, inte minst de små länderna,
            på allvar kan ha inflytande över detta. Det är här som huvudproblemet
            ligger med den nuvarande utformningen av jordbrukspolitiken. Man
            kommer inte åt den om man inte ändrar beslutsprocessen.
          </note>
          <note>
            Anf. 49 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag konstaterar bara att i Bryssel, på toppmötet
            före Köpenhamnstoppmötet, antog vi en inriktning för jordbrukspolitiken
            för åren 2006-2013
          </note>
          <note>
            som innehöll en degressivitet, alltså en minskning av anslagen,
            på förslag av Frankrike och Tyskland. Vi tycker inte att det går
            tillräckligt fort, men det går definitivt åt rätt håll.
          </note>
          <note>
            Jag tror att det här blir väldigt svårt. Jag har sagt det förut
            vid informationer i kammaren. Det är svårt att hantera reformeringen
            av jordbruket. Vi måste nog inse att en del av Europas länder
            har betydligt större inrikespolitiska problem med jordbruket än
            vad Sverige har. Det är en betydligt större fråga i deras parlament
            än vad det är i det svenska. Det gäller i nuvarande medlemsländer,
            och det gäller i ännu högre grad i några av de nya länder som
            är på väg in i unionen.
          </note>
          <note>
            Jag tror nog att lösningen där kommer att anges av de två länder
            som just nu i den befintliga kretsen har kanske störst problem,
            nämligen Frankrike och
          </note>
          <note>
            Tyskland. De kommer nog att ange lösningen. De har börjat. Jag
            känner faktiskt en viss tillförsikt.
          </note>
          <note type="speaker">
            Anf. 50 MARGARETA ANDERSSON (c):
          </note>
          <note>
            Fru talman! Jag tackar för den här informationen.
          </note>
          <note>
            Det är alltid intressant att höra vad som händer även bakom mer
            eller mindre stängda dörrar i Bryssel.
          </note>
          <note>
            Vi har hört mycket om krisen i Irak. Vi vet inte när den kommer
            att gå över i mer ordinär verksamhet.
          </note>
          <note>
            Finns det från EU:s sida någon form av diskussioner om hur man
            ska skydda de minoriteter som finns i
          </note>
          <note>
            Irak? Det finns bland de människor som bor inom territoriet som
            vi kallar Irak i dag folk med olika bakgrund, religioner och intresseinriktningar.
            Det finns en lång historia med många folkslag som har vandrat
            in. Finns det någon diskussion, strategi, för hur man ska hantera
            detta från EU:s sida?
          </note>
          <note>
            Anf. 51 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Margareta Andersson tar upp en oerhört viktig fråga.
            Den är dessutom en av Irakkrisens många svåra frågor.
          </note>
          <note>
            Vi koncentrerade oss i Bryssel på minoriteternas situation i
            Irak - det var så vi uttryckte oss. Det vi läser in i detta just
            nu är i första hand kurdernas situation i norra Irak, inte minst
            sett i relation till Turkiets agerande och vikten av att Turkiet
            inte i skuggan av denna konflikt utnyttjar ett läge för att flytta
            fram sina positioner i norra Irak och därmed åstadkomma en djup
            kris för kurderna. Detta har vi gjort klart från
          </note>
          <note>
            EU:s sida. Det har vi gjort klart från svensk sida. Det kräver
            fortsatt bevakning.
          </note>
          <note>
            Övriga minoritetsfrågor har vi inte diskuterat på djupet. Där
            är det mer fråga om att i allmänhet hävda mänskliga rättigheter
            och humanitär assistans.
          </note>
          <note type="speaker">
            Anf. 52 MARGARETA ANDERSSON (c):
          </note>
          <note>
            Fru talman! Jag tackar för svaret, och jag hoppas att man verkligen
            kommer att se de flera olika minoriteterna som finns inom Iraks
            område.
          </note>
          <note>
            I mina nästa frågor tänkte jag mer beröra sysselsättningsstrategin,
            Lissabonstrategin. Den är avgörande för om vi ska uppnå att EU
            är den största och mest välutvecklade ekonomin i världen fram
            till
          </note>
          <note>
            2010. Finns det någonstans i den svenska verksamheten problem
            som vi behöver ta hänsyn till och arbeta mer med? Vad är det för
            stora problem som finns i de andra länderna? Finns det någonting
            som vi från svensk sida kan göra för att skynda på processen?
          </note>
          <note>
            Anf. 53 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det här var också viktiga frågor, och på många sätt
            rätt ställda. Det är klart att det finns mycket i Sverige där
            vi behöver bli bättre, framför allt att kommersialisera framgångar
            i forskning och utveckling, att se till att det blir jobb av de
            jättelika resurser vi lägger på forskning. Vi toppar Europa, men
            vi får ut för lite i form av kommersiella framgångar. Det är ett
            exempel.
          </note>
          <note>
            Bilderna är olika i länderna i Europeiska unionen, men ett problem
            som många har är att det finns för många som pensioneras för tidigt.
            Det är för få i arbetskraften. Alltför många människor hamnar
            vid sidan om arbetslivet för tidigt. Förtidspensioneringarna är
            många. Dessutom är det i många länder svårt att leva upp till
            det moderna familjelivets krav och få utrymme för både barn och
            karriär. Därför är barnomsorgsutbyggnad något som vi diskuterar
            i Europeiska unionen. Det är på många sätt ganska intressant.
          </note>
          <note>
            Kristdemokrater, konservativa och andra vill nu ha mål för att
            bygga ut barnomsorgen i Europa. Det har vi faktiskt gjort, men
            vi är dåliga på annat.
          </note>
          <note type="speaker">
            Anf. 54 HOLGER GUSTAFSSON (kd):
          </note>
          <note>
            Fru talman! Tack, statsministern, för informationen.
          </note>
          <note>
            De senaste diskussionerna gäller återuppbyggnad av Irak, som
            vi kan höra i dag. Det handlar inte om något ekonomiskt u-land,
            utan det finns gott om ekonomiska resurser egentligen, om man
            väger in oljan i framtiden. Det man nu spekulerar i är att de
            länder som har bekostat det militära angreppet också tar hand
            om återuppbyggnaden och där de länder som markerade med veto kanske
            inte kommer intill på det sätt som man önskade när man träffades
            i Bryssel.
          </note>
          <note>
            Hur ser statsministern på det förhållandet att vi kan bli ställda
            åt sidan och att England och USA med sina allierade tar hand om
            återuppbyggnaden efter eget skön?
          </note>
          <note>
            Anf. 55 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag har hört den där diskussionen. Det var den danske
            utrikesministern som reagerade. Han ansåg att de som stridande
            part också hade rätt att komma in i anbudsgivningen på återuppbyggnaden.
          </note>
          <note>
            På något sätt känns det där som en lite för tidig diskussion.
            Jag kan inte frigöra mig från att det också känns lite olustigt
            att vi i dag ska diskutera hur anbudsgivningen ska gå till för
            uppbyggnaden av Irak.
          </note>
          <note>
            Den stunden kommer väl, och till dess ska vi få fred.
          </note>
          <note>
            Under tiden fram till fred och efter fred ska vi ge ett massivt
            humanitärt bistånd. Sedan kan vi diskutera regelverket för hur
            det ska byggas upp i framtiden.
          </note>
          <note>
            Jag förutsätter att FN är med och har ansvaret för detta.
          </note>
          <note>
            Jag har ingen kommentar till den här diskussionen i övrigt, annat
            än att den just nu känns lite olustig.
          </note>
          <note type="speaker">
            Anf. 56 HOLGER GUSTAFSSON (kd):
          </note>
          <note>
            Fru talman! Jag kan förstå att statsministern tycker att det
            känns olustigt att fundera i de här banorna.
          </note>
          <note>
            Men skulle man inte ha tänkt lite framåt, lite runt hörnet, innan
            man bestämde sig för att gå åt sidan och inte ta del i ett gemensamt,
            sammanhållet EU och FN, just med beaktande av att det kommer en
            uppbyggnadsperiod förr eller senare och att vi då skulle ha varit
            med. Det hade varit värdefullt också för människorna i Irak att
            hela världssamfundet hade varit med.
          </note>
          <note>
            Det skulle man ha tänkt på lite tidigare, även om det är en olustig
            tanke.
          </note>
          <note>
            Anf. 57 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Där tror jag nog att Holger Gustafsson kommer att
            bli bönhörd. Jag skulle tro att när vi väl kommer dit att det
            ska byggas upp kommer säkert inte amerikanerna, britterna och
            de andra att vara så ovilliga att släppa in andra vid sidan om.
            Detta kommer inte heller att vara någonting som angår enbart dem,
            även om de får huvudansvaret. FN måste leda detta.
          </note>
          <note>
            Det blir lite konstigt att nu, med motivet att man ska vara med
            och ekonomiskt ta hem återuppbyggnaden, hamna i en speciell ståndpunkt
            i själva sakfrågan. Det är mycket märkligt. Jag följer inte riktigt
            det resonemanget. Jag vill nog uttrycka att vi ska vara väldigt
            konsekventa i uppfattningen om folkrätt och om humanitärt bistånd.
            Återuppbyggnaden leds av
          </note>
          <note>
            FN, med speciellt ansvar för USA och Storbritannien ekonomiskt.
          </note>
          <note type="speaker">
            Anf. 58 PETER ERIKSSON (mp):
          </note>
          <note>
            Fru talman! Jag har en fundering och en fråga till statsministern.
          </note>
          <note>
            Det är inte konstigt att Irakfrågan blev ett huvudämne på toppmötet.
            Det råkade ske just när ett brinnande krig kom i gång. Jag har
            en fundering kring den svenska hållningen här. Jag tycker att
            statsministern i debatter just här i riksdagen på ett utmärkt
            sätt har talat om att han ser det här kriget som ett allvarligt
            angrepp och ett allvarligt brott mot folkrätten.
          </note>
          <note>
            Det togs upp i medierna häromdagen att statsministern i samtal
            med den amerikanske ambassadören skulle ha uttryckt en helt annan
            hållning från Sverige.
          </note>
          <note>
            Det här kan väl vara ett utmärkt tillfälle att klargöra hur det
            egentligen var.
          </note>
          <note>
            Frågan är: Uttryckte statsministern även på toppmötet en klar
            hållning i fråga om att han anser att det här angreppet är ett
            klart folkrättsligt brott?
          </note>
          <note>
            Anf. 59 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Självklart. Om Peter Eriksson har lyssnat vet han
            att jag redan har klarat ut diskussionen om vad den amerikanske
            ambassadören har sagt. Jag gjorde det också på Utrikesnämnden
            i morse, där
          </note>
          <note>
            Miljöpartiet inte närvarade.
          </note>
          <note>
            Det handlar om ett möte jag hade med ambassadören för mer än
            14 dagar sedan, långt innan kriget bröt ut. Då diskuterade vi
            nödvändigheten av att ge inspektörerna mer tid. Då var det av
            vikt för oss att hålla amerikaner, britter och andra kvar inom
            den process som resolution 1441 utgör ramen för. Att i det läget,
            innan något avhopp från 1441 var gjort, anklaga någon för att
            bryta mot folkrätten hade varit kontraproduktivt och felaktigt.
          </note>
          <note>
            Man får komma ihåg vid vilken tidpunkt det här samtalet fördes.
            Hade det förts i dag skulle vi självfallet ha fört fram samma
            synpunkt som vi har gjort här från riksdagens talarstol - den
            förnämsta tribunen i vårt land. Men samtalet fördes för mer än
            14 dagar sedan, och det var ett annat läge.
          </note>
          <note type="speaker">
            Anf. 60 PETER ERIKSSON (mp):
          </note>
          <note>
            Fru talman! Det låter utmärkt. Jag förväntar mig då och hoppas
            att den svenska regeringen tar initiativ och uttrycker de här
            sakerna även i FN, med de möjligheter som kommer den närmaste
            tiden där. Jag tror att det är en väldigt viktig, långsiktig,
            principiell och central fråga, där Sveriges röst behövs i sammanhanget
            för att hålla ihop en klar internationell rättsordning som fungerar
            på lång sikt.
          </note>
          <note>
            Anf. 61 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det kan jag helt och fullt hålla med om.
          </note>
          <note>
            Jag ska ge Peter Eriksson en eloge. När vi i januari månad här
            hade en frän partiledardebatt om Irakkrisen och det krig vi då
            fruktade, stod Peter Eriksson också vid det tillfället upp för
            folkrätten och uteslöt inte att det kunde bli en militär insats.
            Det hedrar honom, tycker jag, att han orkade det vid det tillfället.
          </note>
          <note>
            Det var inte alla som gjorde det då men som i dag ändock ansluter
            sig till FN och folkrätten.
          </note>
          <note type="speaker">
            Anf. 62 BJÖRN VON DER ESCH (kd):
          </note>
          <note>
            Fru talman! Det är inte helt oväntat att Irakkrisen i dag dominerar
            allt det vi debatterar. Inte desto mindre skulle jag vilja fråga
            statsministern: Diskuterades nere i Bryssel över huvud taget inte
            den fråga som är så helt avgörande för EU:s framtid, nämligen
            framtidskonventet?
          </note>
          <note>
            I dag kan vi läsa i tidningen att det ska forceras fram, med
            ett förslag till midsommar och ett beslut i december månad. Om
            detta över huvud taget inte blir diskuterat, hur fungerar demokratin
            då i vårt land och i EU? Var det ingen diskussion över huvud taget
            om detta? Kommer det att bli någon diskussion om det?
          </note>
          <note>
            Anf. 63 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Nej, det var ingen diskussion. Jag tror att det är
            begripligt, med tanke på världsläget. Att i det sammanhanget,
            när vi skulle diskutera Irakfrågan, ta upp en diskussion om exempelvis
            europeisk framtida utrikes- och säkerhetspolitik hade inte varit
            så fruktbart, för att uttrycka sig försiktigt.
          </note>
          <note>
            Vi beklagar att vi har den här situationen. Vi har all anledning
            att göra konventet mer känt och all anledning att diskutera det
            djupare. Där har vi alla naturligtvis ett ansvar.
          </note>
          <note>
            Toppmötet började med att ordförandeskapet meddelade att vi kommer
            att ha det extra toppmötet i halvårsskiftet i grekisk regi. Sedan
            har vi på inget sätt tagit ställning till att det ska forceras
            fram. Det finns de som önskar det, men det är inte vår uppfattning.
          </note>
          <note type="speaker">
            Anf. 64 BJÖRN VON DER ESCH (kd):
          </note>
          <note>
            Fru talman! Om det nu är så att det blir ont om tid att diskutera
            det här, är det då inte oerhört olyckligt att vi i en folkomröstning,
            tre månader innan beslutet kommer att tas om hur det nya EU ska
            se ut, ska be svenska folket att ta ställning till EMU, hela denna
            komplicerade EMU-fråga?
          </note>
          <note>
            Jag vill fråga statsministern, vilket jag har gjort en gång tidigare:
            Har inte läget blivit sådant att även statsministern kan finna
            det olyckligt med tidsförskjutningen, att vi kommer tre månader
            före med detta viktiga beslut?
          </note>
          <note>
            Anf. 65 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Man kan alltid diskutera den saken.
          </note>
          <note>
            Jag tror att jag svarade Björn von der Esch förra gången att
            oavsett när man väljer att lägga ut en folkomröstning riskerar
            man, med tanke på den dynamik som finns i EU-arbetet, att hamna
            i ett läge att någon säger att man egentligen borde vänta på ett
            beslut som ligger om tre månader eller om sex månader, så att
            vi får alla korten klara.
          </note>
          <note>
            Om man gör så, vilket är en fullt rimligt ståndpunkt, är jag
            ganska säker på att när man väl har väntat in det läget kommer
            någon att säga att det kommer någonting nytt om tre månader.
          </note>
          <note>
            Jag upplever inte att ställningstagandet om EMU
          </note>
          <note>
            är av sådant slag att det påverkas nämnvärt av diskussioner inom
            konventet. Vi vet förutsättningarna för den monetära unionen.
            Vi är ju redan med i de två första stegen och har egentligen tagit
            alla svåra beslut om den monetära unionen. Nu har vi det positiva
            kvar att också få de gemensamma pengarna och sedlarna.
          </note>
          <note>
            Jag tycker nog att det trots allt känns lätt att ta ställning
            till.
          </note>
          <note type="speaker">
            Anf. 66 GUNNAR ANDRÉN (fp):
          </note>
          <note>
            Fru talman! Det känns naturligtvis futtigt att ta upp andra frågor
            än Irakfrågan vid denna tidpunkt.
          </note>
          <note>
            Men fruktan för det hemska får inte göra att vi hamnar i total
            passivitet i andra frågor.
          </note>
          <note>
            Därför har jag en fråga som jag inte vet om den stod på dagordningen
            vid det senaste mötet men som jag tror berör väldigt många människor
            i den här delen av EU, och det gäller sjösäkerheten på Östersjön.
          </note>
          <note>
            Jag skulle vilja fråga statsministern: Hur ser situationen ut
            för att möjliggöra att man får ökad sjösäkerhet på Östersjön när
            utvidgningen är klar?
          </note>
          <note>
            Anf. 67 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Den saken diskuterades faktiskt under toppmötet.
            Det var inte förvånande att det var den finske statsministern
            som tog upp den diskussionen.
          </note>
          <note>
            Finland har ju ett utsatt läge, kanske rentav ännu värre än det
            som vi har, med en omfattande oljetrafik i Finska viken. Med kunskap
            om vårt klimat och om hur lång tid av året som Finska viken är
            istäckt är en oljekatastrof i Finska viken eller i Östersjön under
            istäcke en mardrömslik situation. I slutsatserna reflekteras nödvändigheten
            av att man uppmärksammar detta. Och nu är det upp till kommissionen
            att arbeta vidare med den saken.
          </note>
          <note>
            Självklart blir det lättare för oss när Östersjön mer eller mindre
            blir ett hav inom EU:s ram att anstränga oss ytterligare för att
            lösa dessa problem. Men vi behöver medverkan av Ryssland, och
            vi behöver säkert ryskt tonnage i Östersjön, det är oerhört centralt.
          </note>
          <note type="speaker">
            Anf. 68 GUNNAR ANDRÉN (fp):
          </note>
          <note>
            Fru talman! Jag tror också att det är väldigt viktigt att man
            kan titta på framför allt frågan om transport av den ryska oljan
            som är en central fråga för sjösäkerheten.
          </note>
          <note>
            Jag skulle vilja ställa en kompletterande fråga i anslutning
            till att kommissionen nu ska arbeta med detta. Det gäller en symbolfråga,
            nämligen var EU:s sjösäkerhetsorganisation ska ligga. Den ligger
            för närvarande i Bryssel. Jag vet att man när förhoppningar på
            många olika platser, från Genua till Göteborg, att få den här.
          </note>
          <note>
            Hur ser statsministern på att få ett beslut inom överskådlig
            tid när det gäller att möjligen flytta denna myndighet från Bryssel
            någon annanstans?
          </note>
          <note>
            Anf. 69 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Detta är Europeiska unionens stora plåga - fördelningen
            av myndigheter. Det är en ständig ström av idéer om var myndigheter
            borde ligga och vilka som ska flyttas. Riksdagens ansträngningar
            att utlokalisera statliga verk till svensk glesbygd är en västanfläkt
            jämfört med de försök som finns att flytta verksamhet från Bryssel.
          </note>
          <note>
            Ett mycket känt kommunalråd i Göteborg med ett mycket vanligt
            förnamn i svensk politik har under flera år ivrigt argumenterat
            för att det är just i Göteborg som sjösäkerhetsmyndigheten ska
            ligga. Jag har ingen annan mening än han men tänker inte försätta
            mig i det läget att vi går in i något slags jättelik dragkamp
            där saker och ting byts på ett ganska konstigt sätt som ibland
            kan ske i Europeiska unionen.
          </note>
          <note>
            Jag hoppas att Finland når framgång med den myndighet som ska
            bevaka livsmedelssäkerheten. Det ser så ut just nu, och det är
            jag glad för.
          </note>
          <note type="speaker">
            Anf. 70 CECILIA WIGSTRÖM (fp):
          </note>
          <note>
            Fru talman! Irak har uppenbarligen överskuggat
          </note>
          <note>
            EU-toppmötet. Och tyvärr är det så att det finns en annan diktator,
            Castro, som har utnyttjat världens intresse för Irak för att genomföra
            massarresteringar på Kuba. Förra veckan har fackföreningsledare,
            en liberal partiledare och bibliotekarier på de fria biblioteken
            massarresterats. Upp till 80 personer har arresterats, och det
            är den största arresteringsvågen på
          </note>
          <note>
            15-20 år på Kuba. Castro har visat sitt rätta ansikte och sitt
            förakt för de mänskliga rättigheterna.
          </note>
          <note>
            Förra veckan var vi 44 riksdagsledamöter från alla partier som
            skrev under ett upprop till den kubanska ambassaden.
          </note>
          <note>
            Min fråga till statsministern är: Var detta någonting som togs
            upp på EU-toppmötet, denna grova kränkning och denna stora massarresteringsvåg?
          </note>
          <note>
            EU håller just nu på att ansluta Kuba till Cotonouavtalet, det
            frihandelsavtal som EU har. Jag undrar:
          </note>
          <note>
            Är statsministern beredd att verka för att EU uppmärksammas på
            vad som har skett på Kuba och att förhindra att Kuba ansluts till
            avtalet just nu? Det vore att sända fel signal till Castro.
          </note>
          <note>
            Anf. 71 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Vi diskuterade inte Kuba och inte heller andra länder
            av motsvarande snitt, vilket naturligtvis kan beklagas. Det är
            mycket som kan ske i skuggan av Irakkrisen. Det gäller därför
            att vara uppmärksam. Det är alldeles utmärkt om 44 riksdagsledamöter
            på detta sätt protesterar.
          </note>
          <note>
            När det gäller anslutningen till detta fördrag som nämns och
            som väl i första hand handlar om att garantera tillgång för väldigt
            underutvecklade länder till en marknad, framför allt för bananer
            tror jag, är det naturligtvis också någonting som vi följer. Samtidigt
            ska Kuba där inte behandlas annorlunda än andra länder i regionen.
            Det är viktigt att säga. Jag tror också att med ekonomiskt välstånd
            följer så småningom också krav på demokratiska reformer.
          </note>
          <note>
            Möjligen är det fel strategi att satsa på en politik där man
            svälter ut ön. I 40 år har detta varit ett försök och inte så
            framgångsrikt. Kuba är en tragedi, och vi bör ta ett gemensamt
            ansvar för att vända utvecklingen på ett sådant sätt att demokrati
            och mänskliga rättigheter kan komma tillbaka till en av världens
            rikaste öar på många sätt.
          </note>
          <note>
            Om just blockering av tillträde till denna konvention, detta
            avtal, är rätt metod är jag inte säker på. Låt oss titta på den
            saken.
          </note>
          <note type="speaker">
            Anf. 72 CECILIA WIGSTRÖM (fp):
          </note>
          <note>
            Fru talman! Statsministern har helt rätt i att det är svårt att
            veta hur man ska nå framgång i att få olika länder att välja vägen
            för demokrati och mänskliga rättigheter.
          </note>
          <note>
            Man ska inte svälta ut människor. Men Kuba har hittills inte
            varit anslutet till Cotonouavtalet. EU har en tradition av att
            ha frihandelsavtal med en mängd olika u-länder. Men Kuba har hittills
            inte varit ett av dessa länder. Att i detta läge, när Kuba har
            genomfört massarresteringar som man inte har sett på 15-20 år,
            gå vidare med frihandelsavtalet vore enligt Folkpartiets mening
            helt fel. Vi hoppas att statsministern kan ta detta med sig.
          </note>
          <note>
            Anf. 73 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Vi tar detta med oss och ska reflektera över frågan
            ordentligt. Jag förstår mycket väl hur
          </note>
          <note>
            Cecilia Wigström argumenterar, och det är logiskt på många sätt.
            Samtidigt är, om jag inte missminner mig, Haiti inne i arbetet,
            och det kan väl vara en tankeställare.
          </note>
          <note type="speaker">
            Anf. 74 INGER SEGELSTRÖM (s):
          </note>
          <note>
            Fru talman! Jag vill också tacka statsministern så mycket för
            denna redovisning. Jag tror att det finns ett stort folkligt stöd
            för att det i första hand är USA
          </note>
          <note>
            och de allierade som ska stå för den långsiktiga uppbyggnaden
            efter kriget. Men den akuta och humanitära delen tror jag är någonting
            som vi alla här får ont i magen av och som kommer att bli ännu
            värre.
          </note>
          <note>
            Men det som jag undrar över är en tredje del i det som är problemet
            med detta krig, nämligen hela miljökatastrofen som vi kommer att
            se när man ska börja med uppbyggnadsarbetet. Jag skulle vilja
            veta om det förs någon sådan diskussion i EU och om det förs någon
            sådan diskussion i regeringen. Vi vet ju att mycket av tankarna
            i Lissabonstrategin, som nu inte diskuterades, är ju tankar som
            startades av Sverige under vårt ordförandeskap - de långtgående
            tankarna och miljöarbetet.
          </note>
          <note>
            Jag skulle vilja veta: Görs det någonting här? I så fall: Kan
            Sverige spela en roll med vårt stora miljökunnande?
          </note>
          <note>
            Anf. 75 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag förutsätter att det kommer att finnas en mycket
            påtaglig miljödimension i det biståndsarbete som kommer att ske.
          </note>
          <note>
            Vi ser redan nu, när vi följer TV-bilderna, den svarta röken
            bolma upp mot himlen. I anslutning till släckningsarbeten vid
            oljekällor kommer det säkert att ske mer av miljövidrigheter.
            Krig är naturligtvis någonting som i allra högsta grad förstör
            miljön.
          </note>
          <note>
            Sedan finns det sådana saker som inte har att göra med miljöfrågor
            direkt men som är oerhört viktiga humanitära insatser, som vi
            brukar bidra med och bidra till, exempelvis minröjning. Transporterna
            till och från Basra just nu är en fråga om minor.
          </note>
          <note>
            Det är klart att Inger Segelström pekar på någonting centralt.
            Vi har ingen sådan diskussion aktuell just i Bryssel, men jag
            kan inte tänka mig något annat än att den kommer att innehålla
            också det som hon efterlyser.
          </note>
          <note type="speaker">
            Anf. 76 INGER SEGELSTRÖM (s):
          </note>
          <note>
            Fru talman! Jag skulle också vilja skicka med statsministern
            och övriga regeringen de här aspekterna i det fortsatta diskussionsarbetet
            vad gäller uppföljningen av miljöavsnittet i Lissabonstrategin,
            som faktiskt är så långtgående och känns som en brytpunkt. Det
            är inte så mycket mening med att vi pratar om att vi ska minska
            halten av gift i bensin och annat om delar av världen är helt
            förstörd.
          </note>
          <note>
            Det är glädjande att Sverige har varit så framgångsrikt vad gäller
            att nästan rädda torskfisket exempelvis. Men det känns som att
            det här blir övergripande, och vi pratar för lite om det.
          </note>
          <note>
            Anf. 77 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag kan inte annat än hålla med EU-
          </note>
          <note>
            nämndens ordförande. Det här är stora politiska frågor som vi
            borde lyfta fram tydligare: vår gemensamma skuld, vår mycket stora
            skuld.
          </note>
          <note>
            Överläggningen var härmed avslutad.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2002/03:240
          </note>
          <note>
            Till riksdagen
          </note>
          <note>
            Interpellation 2002/03:240 av Ulf Sjösten om polisen i Västra
            Götaland
          </note>
          <note>
            Interpellationen kommer att besvaras den 4 april
          </note>
          <note>
            2003.
          </note>
          <note>
            Skälet till dröjsmålet är tjänsteresor.
          </note>
          <note>
            Stockholm den 20 mars 2003
          </note>
          <note>
            Justitiedepartementet
          </note>
          <note>
            Thomas Bodström
          </note>
          <note>
            Interpellation 2002/03:245
          </note>
          <note>
            Till riksdagen
          </note>
          <note>
            Interpellation 2002/03:245 av Sven-Erik Sjöstrand om strategi
            för att minska djurförsök
          </note>
          <note>
            Interpellationen kommer att besvaras fredagen den 4 april 2003.
          </note>
          <note>
            Skälet till dröjsmålet är tjänsteresa.
          </note>
          <note>
            Stockholm den 24 mars 2003
          </note>
          <note>
            Jordbruksdepartementet
          </note>
          <note>
            Ann-Christin Nykvist
          </note>
          <note>
            Enligt uppdrag
          </note>
          <note>
            Lena Ingvarsson
          </note>
          <note>
            Expeditionschef
          </note>
          <note>
            Ajournering
          </note>
          <note>
            Kammaren beslutade kl. 16.22 på förslag av andre vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            4 § Svar på interpellation 2002/03:217 om värnande av folkrätten
          </note>
          <note type="speaker">
            Anf. 78 Utrikesminister ANNA LINDH (s):
          </note>
          <note>
            Fru talman! Gudrun Schyman har mot bakgrund av den rådande Irakkrisen
            frågat mig vilka åtgärder jag avser att vidta för att förmå USA
            att avstå från att utöva ekonomisk och politisk utpressning mot
            stater och folk som har en från USA avvikande mening.
          </note>
          <note>
            Hon har också frågat vilka åtgärder jag avser att vidta för att
            värna folkrätten och FN:s anseende och förhindra att folkrätten
            urholkas genom att preventiva krig legitimeras.
          </note>
          <note>
            Låt mig först säga att Sverige djupt beklagar att krig nu brutit
            ut. Det militära ingripandet mot Irak sker utan FN-mandat och
            utgör enligt vår mening ett brott mot folkrätten. Regeringen delar
            inte USA:s åsikt att folkrättsligt stöd föreligger för det militära
            ingripandet mot Irak.
          </note>
          <note>
            Alla tänkbara åtgärder måste nu vidtas för att undvika att civilbefolkningen
            drabbas. Den humanitära rättens regler måste följas av samtliga
            inblandade parter och respekt måste visas för de mänskliga rättigheterna.
            FN har en central roll att spela i hanteringen av den humanitära
            situationen och i ett Irak efter kriget. Frågan om konfliktens
            fortsatta hantering måste återföras till säkerhetsrådet. Det är
            mycket uppmuntrande att EU:s stats- och regeringschefer i sitt
            uttalande om Irak i förra veckan tydligt lyfte fram
          </note>
          <note>
            FN:s fortsatta roll under och efter den nuvarande krisen.
          </note>
          <note>
            När det gäller frågan som rör påtryckningar mot medlemmar i säkerhetsrådet
            utmynnade som bekant diskussionerna i New York inte i någon ny
            resolution.
          </note>
          <note>
            Frågan om vilka påtryckningar som utövades inför en omröstning
            kom därmed inte att ställas på sin spets.
          </note>
          <note>
            Det är också tydligt att påtryckningar och utfästelser inte sällan
            orsakar politiska motreaktioner och därmed får motsatt effekt
            än avsett.
          </note>
          <note>
            När det så gäller frågan om värnandet av folkrätten och FN:s
            roll vill jag först påminna om att avrustningen av Irak sedan
            1991 varit en fråga för FN. FN:s säkerhetsråd har använt flera
            olika medel, bland annat ekonomiska sanktioner, för att få regimen
            i Bagdad att leva upp till sina åtaganden, men detta har inte
            hjälpt. Irak har brutit ingångna överenskommelser, avbrutit samarbetet
            med tidigare vapeninspektörer och vägrat följa FN:s beslut. I
            höstas beslutade säkerhetsrådet att ge Irak en sista chans att
            uppfylla kraven.
          </note>
          <note>
            Sverige har betonat betydelsen av att det internationella samfundets
            tryck mot Irak bibehålls. Vår inställning har varit tydlig och
            gått ut på:
          </note>
          <note>
            - att Irak måste göra sig av med de massförstörelsevapen som
            kan finnas i landet och också visa att så har skett
          </note>
          <note>
            - att ge vapeninspektörerna vårt fulla stöd och den tid och de
            resurser de själva ansett sig behöva
          </note>
          <note>
            - att FN:s säkerhetsråd och ingen annan kan fatta beslut om hur
            Irakfrågan hanteras.
          </note>
          <note>
            Nu befinner vi oss i en ny situation. Ett militärt ingripande
            i Irak har ägt rum utan ett mandat från säkerhetsrådet och utan
            FN:s stöd. Det är ett oacceptabelt tillvägagångssätt och skadligt
            för hela FN-
          </note>
          <note>
            systemet. Utan folkrätten, utan ett gemensamt regelverk för hur
            stater ska agera mot varandra gäller enbart den starkes rätt,
            något vi inte kan acceptera.
          </note>
          <note>
            Det finns inte stöd i folkrätten för att rätten till självförsvar
            också innefattar möjligheten att, utan att ett land blivit utsatt
            för ett väpnat angrepp, gå till attack först, för att förebygga
            framtida skador mot det egna landet eller de egna medborgarna.
          </note>
          <note>
            Riskerna med en för bred tolkning av självförsvarsrätten är påtagliga:
            respekten för FN:s säkerhetsråd, för FN-stadgan och för folkrätten
            kan försvagas.
          </note>
          <note>
            Dessutom kan tröskeln för våldsanvändning sänkas vilket kan leda
            till att stater eller grupper kan hänvisa till "självförsvar"
            som förevändning för att gå till väpnat angrepp.
          </note>
          <note>
            För att förhindra att detta sker måste alla stater som anser
            att det skulle strida mot folkrätten göra sina röster hörda. Det
            är viktigt att varje stat ger sin syn på innebörden av folkrättens
            våldsförbud. På så sätt förhindrar vi att folkrätten utvecklas
            i en riktning som vi inte tycker är önskvärd. Detta är de utgångspunkter
            som kommer att vägleda Sveriges fortsatta arbete för respekt för
            FN-stadgans självförsvarsrätt.
          </note>
          <note>
            Vår säkerhet förutsätter en världsordning baserad på folkrätten.
            Sverige kommer att fortsätta att arbeta aktivt, inom EU och globalt,
            för att upprätthålla respekten för FN-stadgans primat.
          </note>
          <note type="speaker">
            Anf. 79 GUDRUN SCHYMAN (v):
          </note>
          <note>
            Fru talman! Jag är naturligtvis glad över att vi är överens i
            synen på folkrätten i den nya situation som har uppkommit, den
            nya situation som har uppkommit efter det att jag skrev den här
            interpellationen. Jag gjorde ju det bland annat som en följd av
            att vi har bildat ett sällskap i riksdagen som heter SÄRK, Sällskapet
            riksdagskvinnor mot krig. Vi är många som är oroade och som därför
            har ställt frågor, och jag har ställt den här interpellationen
            till utrikesministern.
          </note>
          <note>
            Vi diskuterade folkrätten, och vi kände en stor oro för att folkrätten
            är på glid och för att den har varit det alltsedan Afghanistan.
            Då fick den en ny innebörd: självförsvarsrätten, där det inte
            bara handlade om att det var stater som skulle angripa varandra
            utan där detta också gällde vid terrorattacker. Vi var många som
            kritiserade också det.
          </note>
          <note>
            Nu tar också utrikesministern upp att det finns en fara för att
            folkrätten är på glid om vi inte med kraft försvarar den, det
            vill säga om vi inte med kraft nu opponerar oss mot det flagranta
            brott som har skett genom att USA med sina allierade har startat
            kriget mot Irak. Det är ju det som har skett.
          </note>
          <note>
            Vi är överens om att detta är ett brott mot folkrätten. Det är
            en kriminell handling om vi ska utgå från vad FN-stadgan och folkrätten
            kräver. Därför menar jag att vi måste gå vidare med den mycket
            viktiga uppgift som också utrikesministern talar om. Det är viktigt
            att varje stat ger sin syn på innebörden av folkrättens våldsförbud
            och att Sverige måste fortsätta sitt arbete med att skapa respekt
            för FN-stadgans självförsvarsrätt.
          </note>
          <note>
            Just det: Och hur ska vi nu göra detta? Hittills har regeringen
            förändrat sin position till att i alla fall tala klarspråk om
            att detta är ett brott mot folkrätten. Det tycker jag är väldigt
            bra. Vi är överens om det. Men hur ska vi nu beivra detta brott?
            Hur ska vi göra för att det också ska få konsekvenser för de länder
            som begår det här brottet? Vad ska det resultera i för konsekvenser?
          </note>
          <note>
            Vi har ju från Vänsterpartiet föreslagit tre saker.
          </note>
          <note>
            Det första är att regeringen ska fördöma detta och tala om vår
            syn på det här för de länder som krigar, att rikta oss direkt
            till dem med ett uttalat fördömande.
          </note>
          <note>
            Vi har krävt att regeringen som medlem i FN ser till att generalförsamlingen
            inkallas och diskuterar den här frågan. Vi har också krävt att
            Sverige omedelbart ska upphöra med vapenexporten till de krigförande
            länderna. Det är tre konkreta krav som kommer som en naturlig
            följd om man anser att det här brottet mot folkrätten är allvarligt
            och om man anser att vi nu måste göra allt för att förhindra att
            det blir någon form av nytolkning av folkrätten som går ut på
            att detta är acceptabelt. Vi har ju partier i den här riksdagen
            som säger att det kanske strider mot folkrätten rent legalt men
            att det ändå är legitimt.
          </note>
          <note>
            Vad vill utrikesministern göra för att vår uppfattning, Sveriges
            regerings uppfattning, i den här frågan ska få ett utrymme och
            få konsekvenser? Vad tycker utrikesministern borde vara det rimliga,
            det logiska och det konsekventa handlandet när man anser att det
            är ett brott mot folkrätten?
          </note>
          <note type="speaker">
            Anf. 80 GÖRAN LENNMARKER (m):
          </note>
          <note>
            Fru talman! Att värna folkrätten är centralt. Ska vi ha en världsordning
            som bygger på lag och rätt måste man hålla i en folkrätt som fungerar
            och som följs noggrant.
          </note>
          <note>
            Vi beklagar att det har blivit ett krig i Irak. Det hade ju varit
            mycket bättre om Iraks regim hade följt
          </note>
          <note>
            FN:s krav. Så skedde inte. Nu har vi en situation där det pågår
            en konflikt. Men den konflikten står inte i strid med folkrätten.
            Det är en ståndpunkt som inte bara Moderata samlingspartiet har
            utan också många andra. Det är kanske den dominerande ståndpunkten
            i världen, skulle jag vilja säga. Framför allt kan vi notera att
            Kofi Annan, FN:s generalsekreterare, inte fördömt detta som stående
            i strid med folkrätten. Han har sagt det som jag tror att många
            av oss säger: Att det skulle ha varit en större legitimitet om
            man hade haft ytterligare ett beslut i FN:s säkerhetsråd.
          </note>
          <note>
            Hur kan det då komma sig att man kan inleda sådana här handlingar
            utan ett explicit beslut i säkerhetsrådet? Ja, det hänger ju samman
            med att folkrätten inte består av enbart FN-stadgan utan den består
            också av FN-resolutioner, konventioner och sedvanerätt. Vi har
            sedan tidigare erfarenhet av beslut i säkerhetsrådet om våldsanvändning
            som inte har varit explicita. Skyddet av norra Irak - det som
            vi i dagligt tal kallar för Kurdistan - har inte heller uttryckligt
            beslutats i säkerhetsrådet, men det har accepterats av
          </note>
          <note>
            Sverige, av alla sju partier i den svenska riksdagen.
          </note>
          <note>
            Vi har i utrikesutskottet haft en ganska noggrann debatt om just
            detta. Här har vi ju haft tolv år på oss att inta en position.
          </note>
          <note>
            Detsamma gäller Kosovofrågan som ju inte heller utmynnade i en
            slutlig resolution i FN:s säkerhetsråd.
          </note>
          <note>
            Det beror naturligtvis på att man har att skydda större värden
            än enbart beslutsordningen, nämligen det som
          </note>
          <note>
            FN står för, värden som är helt centrala.
          </note>
          <note>
            Det som vi från Moderata samlingspartiet är bekymrade över är
            att vi nu har en situation där Sveriges regering har en annan
            uppfattning än FN:s generalsekreterare i en pågående akut kris.
            Jag har svårt att erinra mig att något sådant har skett förr.
            Traditionellt har ju Sverige stått på samma linje som FN:s generalsekreterare
            när det gäller att hantera kriser, och vi har sett ett värde i
            detta. Jag tror att det vore klokt av regeringen att något fundera
            över hur det kan komma sig att man står så isolerad i denna position.
          </note>
          <note>
            Vi har anledning att värna folkrätten.
          </note>
          <note>
            Och jag vill avsluta med detta: Om vi inte har en världsordning
            där centrala värden skyddas och vi har under tolv års tid gemensamt
            ansett att det centrala som måste skyddas är att Iraks regim avrustar
            sina massförstörelsevapen. Detta har varit den alldeles centrala
            frågan under tolv års tid i FN:s säkerhetsråd när det gäller relationerna
            till det Irak som startade ett angreppskrig för 12-13 år sedan.
            Att uppnå detta centrala mål kan inte rimligtvis vara ett brott
            folkrätten. Det är också därför som FN:s generalsekreterare inte
            heller har fördömt detta såsom varande ett brott mot folkrätten.
          </note>
          <note type="speaker">
            Anf. 81 PER LANDGREN (kd):
          </note>
          <note>
            Fru talman! I FN-stadgans första artikel kan vi läsa om målet
            om att mellan nationerna utveckla vänskapliga förbindelser grundade
            på aktning för principen om folkens lika rättigheter och självbestämmanderätt
            samt vidta andra lämpliga åtgärder för att befästa världsfreden.
            Samma stadga slår i artikel 2 fast enskilda staters territoriella
            integritet och politiska oberoende som manifesteras genom den
            i FN olösta spänningen mellan folk och stater. En stats rätt och
            intresse sammanfaller långt ifrån alltid med ett folks rätt och
            intressen.
          </note>
          <note>
            I FN-stadgans inledning talas det om folk och inte om stater.
            Här finns alltså ett erkännande om att folken har rättigheter,
            men folkens utbredning behöver inte sammanfalla med hur gränser
            mellan stater har dragits. Ett folk kan identifieras genom etnicitet,
            kultur, språk, religiös tillhörighet och annan samhörighet. Kärnan
            i ett folks rättigheter är att de får realiseras i och genom en
            statsbildning eller att folkets distinkta karaktär också återspeglas
            i statsbildningens institutioner.
          </note>
          <note>
            I inledningen till FN-stadgan bekräftas dessutom övertygelsen
            om alla människors värdighet och fundamentala fri- och rättigheter.
            Alla människor har en rätt att i sina liv kunna förverkliga grundläggande
            frioch rättigheter. Respekten för dessa rättigheter är en förutsättning
            för medlemskap i FN enligt dess preambel.
          </note>
          <note>
            En tolkning av FN-stadgan utifrån folkens rätt går tillbaka på
            en historisk tolkning av FN-stadgan och en naturrättslig syn på
            folk som en naturlig gemenskap med inneboende rättigheter. Denna
            syn följer logiskt av den likaså naturrättsligt inspirerade synen
            att var människa har en inneboende värdighet och att en statsmakt
            måste respektera alla människors fri- och rättigheter.
          </note>
          <note>
            Fru talman! Den i dag förhärskande tolkningen av
          </note>
          <note>
            FN-stadgan tolkar jag som realpolitisk eller rentav maktpolitisk.
            FN betraktas som en organisation för stater oavsett hur denna
            stat har kommit till eller hur den utövar sin makt. Finns det
            en regering, en befolkning och kontroll över ett territorium uppfylls
            standardkriterierna i modern folkrätt för ett erkännande och medlemskap
            i FN. I denna motsättning mellan folk och stat ligger FN:s såväl
            svaghet som styrka, anser jag. Den byggdes in i FN-stadgan redan
            från början eftersom diktaturstater som Kina och Sovjetunionen
            inte skulle hållas utanför trots att de reellt inte respekterade
            grundförutsättningarna utifrån människovärdesprincipen. Med andra
            ord: Vilken rövarstat som helst kan vara medlem i FN.
          </note>
          <note>
            Ytterligare ett olösligt problem som jag gärna vill ha belyst
            av utrikesministern är det som byggdes in i
          </note>
          <note>
            FN redan från start, nämligen detta att fem medlemmar i säkerhetsrådet
            systematiskt kan förlama hela
          </note>
          <note>
            FN genom att rösta nej till varje resolution som uppfattas gå
            emot den egna statens intressen.
          </note>
          <note>
            Jag vill ställa en fråga som kan uppfattas som en filosofisk
            fråga, men det är den egentligen inte, utan det är en rättsfilosfisk
            fråga: Jämställer utrikesministern inhemsk positiv rätt med folkrätt?
            Min andra fråga är: Finns det då inga korrektiv inom folkrätten?
          </note>
          <note>
            Och min tredje fråga är: Kan inte säkerhetsrådet gå emot folkrätten
            eller kan säkerhetsrådet ha fel?
          </note>
          <note type="speaker">
            Anf. 82 Utrikesminister ANNA LINDH (s):
          </note>
          <note>
            Fru talman! Jag vill börja med att säga att jag och
          </note>
          <note>
            Gudrun Schyman är överens om att denna militära aktion är ett
            brott mot folkrätten. I och med att regeringen har varit väldigt
            tydlig med detta såväl i riksdagen som på andra sätt offentligt,
            i EU-sammanhang och i FN-sammanhang har vi gjort det som behövs
            för att bidra till att det inte blir en sådan utveckling av folkrätten
            att man riskerar en svängning när det gäller rätten till självförsvar.
            Därmed stoppar vi alltså en utveckling i negativ riktning. Det
            som behövs är just att ett land är tydligt på det här sättet,
            och det har vi varit.
          </note>
          <note>
            Göran Lennmarker verkar dock göra en helt annan tolkning. Han
            säger att den dominerande uppfattning i världen är att detta inte
            strider mot folkrätten. Det är fel, Göran Lennmarker. Den absolut
            vanligaste uppfattningen är ju att det tydligt strider mot folkrätten.
          </note>
          <note>
            Hänvisningen till Kofi Annan är ju helt orimlig. Han har i förväg
            deklarerat att en militär aktion utan FN:s godkännande inte är
            i enlighet med FN-stadgan. Sedan är det självklart att Kofi Annan
            i efterhand inte fördömer aktionen.
          </note>
          <note>
            Göran Lennmarker vet lika väl som jag att om
          </note>
          <note>
            Kofi Annan gick ut och fördömde aktionen och sade att den var
            en folkrättsbrott, då skulle det bli ännu svårare att behålla
            USA i FN. Även om Kofi Annan är mycket tydlig i sin uppfattning
            kan han i ett sådant läge inte deklarera den därför att det i
            praktiken skulle göra det omöjligt att fortsatta att samarbeta
            med USA i FN. Därför anser jag att det är naturligt att generalsekreteraren
            i detta fall, som i flertalet fall, undviker att fördöma länders
            agerande och undviker att beteckna ett agerande som ett folkrättsbrott
            utan i stället försöker att vara konstruktiv och hitta vägar framåt.
            Men, som sagt, Kofi Annan har i förväg mycket tydligt gett uttryck
            för vad han anser om att en militär aktion skulle inledas.
          </note>
          <note>
            Sedan tycker jag att det är mycket uppseendeväckande om Moderaterna
            - vi har väldigt olika uppfattningar här - anser att detta är
            i linje med folkrätten. Anser Moderaterna och Göran Lennmarker
            verkligen att det är i enlighet med folkrätten att bryta mot
          </note>
          <note>
            FN:s våldsförbud utan att det är sanktionerat av säkerhetsrådet?
            Därmed bryter vi mot en traditionell svensk linje, att vi alltid
            måste hävda och värna FN:s och säkerhetsrådets primat.
          </note>
          <note>
            Jag vill också påminna om att vi är ense i frågan med det grannland
            som vi samarbetar närmast med i utrikespolitiken, Finland, som
            också tydligt har uttalat att man anser att detta strider mot
            folkrätten.
          </note>
          <note>
            Per Landgren tar upp frågan om mänskliga rättigheter och folkrättens
            utveckling. Här finns naturligtvis, och här kan finnas, en intressekonflikt
            mellan självbestämmande och mänskliga rättigheter. Därför tycker
            jag att det är ett område där man bör fortsätta att utveckla folkrätten.
            Men det är viktigt att även här
          </note>
          <note>
            FN och säkerhetsrådet går i spetsen för denna utveckling och
            att säkerhetsrådet självt tar ett ansvar för att i händelse av
            brott mot mänskliga rättigheter också
          </note>
          <note>
            FN i ett sådant läge kan besluta att ingripa utan att hänvisa
            till att detta är en inre angelägenhet. Jag tycker att vi under
            senare år ser exempel på att här ökar också möjligheterna för
            att FN och säkerhetsrådet i framtiden kommer att kunna ha ett
            sådant agerande.
          </note>
          <note>
            Men det gäller, Per Landgren, inte i det här fallet.
          </note>
          <note>
            USA och Storbritannien har ju aldrig påstått att man gör detta
            för att värna mänskliga rättigheter. Man har aldrig påstått att
            detta är en humanitär intervention, utan man har sagt att man
            går till en militär aktion därför att man anser att man har ett
            stöd i gamla resolutioner som majoriteten av länder och folkrättsrepresentanter
            anser att man inte har.
          </note>
          <note type="speaker">
            Anf. 83 GUDRUN SCHYMAN (v):
          </note>
          <note>
            Fru talman! Jag ska inte uppta min talartid med filosofiska resonemang,
            utan jag tänker just här och nu hålla mig till det faktum att
            det har startats ett folkrättsvidrigt krig av USA och Storbritannien
            där också andra länder nu deltar.
          </note>
          <note>
            Detta är, minst sagt, upprörande. Jag tror att vi är många som
            är oerhört upprörda över den här situationen och, Anna Lindh,
            oerhört upprörda över att regeringen är så sval i den här frågan.
            Det tog veckor innan vi fick ut er på gator och torg, innan det
            blev partibud på att ni skulle ut och demonstrera.
          </note>
          <note>
            Var detta en omvändelse under galgen? undrar jag. Tycker ni egentligen
            att det som nu pågår är rätt bra men att det inte är rätt form?
            Är det så att ni i sak har uppfattningen att det behövs ett krig
            för att sprida demokrati? Är det detta som är er uppfattning i
            sak men att ni nu tycker att ni - när världsopinionen, den som
            finns på gator och torg, är så stark - av opportunistiska skäl
            ser att det nog är klokt att säga till partiet att nu ska vi ut
            och demonstrera?
          </note>
          <note>
            Jag undrar om det är detta som ligger till grund för varför ni
            inte vill göra någonting.
          </note>
          <note>
            Anna Lindh säger: Vi har varit tydliga, och vi har gjort det
            som behövs.
          </note>
          <note>
            Nej, det tycker inte jag. Det behövs ordentliga markeringar.
            Det behövs att Sveriges regering i officiella protester säger
            till de krigförande länderna att detta är fel och att det strider
            mot folkrätten. Det behövs att Sverige som medlem i FN agerar
            och ser till att generalförsamlingen sammankallas.
          </note>
          <note>
            Nu är det andra länder som har tagit initiativ till detta. Alliansfria
            rörelsen har gjort det. Olika arabländer har gjort det och så
            vidare.
          </note>
          <note>
            Hur tänker regeringen reagera på det här? Jag undrar om regeringen
            tänker reagera på det här genom att säga: Ja, det kan ni göra.
            Vi bryr oss inte. Vi har sagt till hemmaopinionen vad vi tycker,
            och det räcker.
          </note>
          <note>
            Vidare undrar jag om regeringen kommer att säga:
          </note>
          <note>
            Vad bra att det tas ett sådant här initiativ. Ifall ni säger
            det, varför har regeringen då inte gjort det själv? Regeringen
            tänker tydligen inte markera genom att säga: Nu upphör vi med
            vapenexporten till de krigförande länderna därför att det strider
            mot vår politik när det gäller vapenexport att exportera till
            krigförande länder.
          </note>
          <note>
            De här tre sakerna har inte gjorts. Men det är väl det minsta
            man kan begära av en regering som säger sig vara övertygad om
            att detta är ett brott mot folkrätten och att det är någonting
            oerhört allvarligt och som man dessutom kan se konsekvenser av
            i framtiden.
          </note>
          <note>
            Det räcker ju med att här lyssna på Göran Lennmarker för att
            förstå att det finns en väldigt klar vilja hos många att vrida
            folkrätten i riktning mot att det blir legio för stormakter att
            kunna använda sig av militära interventioner.
          </note>
          <note>
            Vilket land är det som står på tur nästa gång? Jag undrar vilket
            land det är om vilket vi ska säga: Titta vilken hemsk regim! Det
            är bäst att vi bombar.
          </note>
          <note>
            Är det Nordkorea, Iran, Syrien eller Libyen, eller är det Mellersta
            Östern? Ska det spridas demokrati med bomber? Är det detta som
            ska bli den nya folkrätten?
          </note>
          <note>
            Nej, det tycker inte jag, och det tror jag inte att
          </note>
          <note>
            Anna Lindh heller tycker. Men då måste vi faktiskt se till att
            handla, inte bara säga: Detta är vår uppfattning.
          </note>
          <note>
            Det strider mot folkrätten och någonting mer tänker vi inte göra.
          </note>
          <note>
            Annars är det ju bara ren opportunism att ni nu har blivit tydliga
            i den här frågan. Eller är det så bara i sakfrågan? Är det så
            att det - om säkerhetsrådet genom olika påtryckningar, inte minst
            från USA, hade fattat ett sådant här beslut - skulle ha varit
            okej?
          </note>
          <note>
            Hade det då varit en bra åtgärd att starta ett krig som regeringen
            till fullo hade ställt sig bakom? Är det alltså bara procedurfrågorna
            som är viktiga?
          </note>
          <note type="speaker">
            Anf. 84 GÖRAN LENNMARKER (m):
          </note>
          <note>
            Fru talman! Att värna folkrätten är att värna viktiga värden.
            Det är det alldeles centrala. Därför är det så viktigt för Sverige
            att se till att dessa värden värnas. Det är ju det som ligger
            bakom att vi i flertalet tidigare fall kunnat acceptera även våldsanvändning
            utan explicit godkännande av säkerhetsrådet - det har skett i
            flera fall. Vi har ju ett fall - i mitten av 1990-
          </note>
          <note>
            talet - som var särskilt upprörande, och det var när säkerhetsrådet
            tittade bort i samband med folkmordet i Rwanda. Debatten efter
            detta markerade väl hur säkerhetsrådet också kan missa att fullgöra
            sitt ansvar, ofta beroende på veto som gör att säkerhetsrådet
            inte kommer till beslut i en situation där man borde ta beslut
            eller, som i fallet Rwanda, att man tittade bort.
          </note>
          <note>
            Säkerhetsrådets primat gäller alltså inte, utan det finns vidare
            värden än enbart säkerhetsrådets beslutsmekanismer. Det är ju
            det som ligger bakom accepten av ingripanden även utan explicit
            säkerhetsrådets mandat. Och det är naturligtvis det som också
            ligger bakom Kofi Annans konstaterande att ökad legitimitet hade
            vunnits med ytterligare ett beslut i säkerhetsrådet. Det tror
            jag att vi alla kan vara med på. Men han konstaterar inte att
            det bryter mot folkrätten.
          </note>
          <note>
            Jag tror att det är fel - och faktiskt farligt, fru utrikesminister
            - att ta ned FN:s generalsekreterare. Jag tror inte att det är
            bra. Han yttrar sig med stor kompetens och bygger dessutom på
            generalsekretariatets alla resurser och hela tolkningssätt. Jag
            tror att det är olyckligt om en svensk utrikesminister försöker
            göra gällande att FN:s generalsekreterare skulle ge efter för
            tvång, vara tyst eller inte vilja säga vad han tycker. Det som
            han nämnde före krisen var ju FN-
          </note>
          <note>
            stadgan. Men han yttrade sig inte om folkrätten, och
          </note>
          <note>
            FN-stadgan är en del av folkrätten men inte hela folkrätten.
          </note>
          <note type="speaker">
            Anf. 85 PER LANDGREN (kd):
          </note>
          <note>
            Fru talman! Jag vill passa på att ha en principiell diskussion
            och vänder mig då lite grann inte mot regeringspartiet utan mot
            stödpartiets mer flatbottnade syn på folkrätt. Det blir en typ
            av internationell rättspositivism när det, oavsett vad säkerhetsrådet
            beslutar, är det som skapar folkrätten. Det framgår inte riktigt
            om interpellanten har sett den dimensionen så att säga.
          </note>
          <note>
            När nuvarande svenska linje ska försvaras - att folkrätt skapas,
            och enbart kan skapas, av säkerhetsrådet - blir det, skulle jag
            vilja säga, trots utrikesministerns och regeringens tal om mänskliga
            fri- och rättigheter ett uttryck för en modern maktpolitisk inställning
            där folkrätten har fått en formell styrka i och med FN-systemet
            men säkerhetsrådet fungerar som en stats lagstiftande församling
            och skapar positiv rätt. Oavsett innehållet accepterar Sverige
            detta.
          </note>
          <note>
            Någon fast grund för den internationella rättens positiva lagstiftning
            verkar inte finnas i regeringens bedömning av FN:s säkerhetsråds
            beslut. Åtminstone kan en rättighetsbaserad politik förd enligt
            folkens och enskilda människors verkliga intressen systematiskt
            förhindras - det har vi också sett - av stater som trots medlemskap
            och så vidare visar en skenbar respekt för FN:s rättighetskataloger.
            De lever inte själva upp till förpliktelserna.
          </note>
          <note>
            Folkrätt, skulle jag vilja hävda, får inte tolkas som enbart
            maktpolitik i och genom FN - det blir ju i realiteten så. Folkrätt
            har historiskt utgått från folkens, inte nödvändigtvis staters,
            rätt och från naturrättsligt betingade mänskliga fri- och rättigheter.
            Om inte den dimensionen får finnas med när man kräver ett värnande
            av folkrätten är hela diskussionen oerhört flat och maktpolitiskt
            farlig. Det blir en fråga mellan mänskliga fri- och rättigheter
            och machiavellism.
          </note>
          <note type="speaker">
            Anf. 86 Utrikesminister ANNA LINDH (s):
          </note>
          <note>
            Fru talman! Först till Gudrun Schyman. Det är fullständigt orimligt
            av Gudrun Schyman att angripa mig för att det sker brott mot folkrätten
            och säga att vi inte agerar när regeringen har varit väldigt tydlig
            med att vi anser att detta bryter mot folkrätten. I andra fall
            kan man demonstrera på gator och torg, men här är det inte det
            som behövs, Gudrun Schyman, utan är det just fråga om att regeringen
            ger uttryck för regeringens officiella uppfattning. Och det har
            vi gjort tydligt och klart både för berörda länder och i de internationella
            organisationerna. Därmed ger vi Sveriges tolkning och minskar
            risken för att folkrätten utvecklas i en negativ riktning.
          </note>
          <note>
            När det sedan gäller beskyllningen att nu passar det att ta ställning
            tror jag att Gudrun Schyman är väl medveten om den linje som regeringen
            har haft. Det är tre principer som vi hela tiden har hävdat. Det
            är att Irak ska avrustas, att det ska ske genom vapeninspektörerna
            fredligt, det är att i sista hand ge FN:s säkerhetsråd, men bara
            FN:s säkerhetsråd, möjlighet att besluta om militära aktioner.
          </note>
          <note>
            Under de skeden som vi har passerat har vi fått trycka på olika
            saker beroende på hur verkligheten har förändrats. I första hand
            fick vi i den diskussion som handlade om huruvida USA hade rätt
            att göra det självt eller om det skulle gå genom FN trycka på
            vikten av att man gick genom FN. Under nästa period, när FN hade
            fattat beslut om en resolution, fick vi trycka på att Irak måste
            släppa in vapeninspektörerna och samarbeta med dem. Då gick vi
            inte på gator och torg, Gudrun Schyman, mot USA och mot möjligheten
            för FN att använda en militär aktion, för då riktade vi uppmärksamheten
            mot Irak, att Irak måste samarbeta med vapeninspektörerna. När
            vapeninspektörerna kom in och de facto fick ett samarbete med
            Irak då var det dags att kräva att vapeninspektörerna skulle få
            fullfölja det uppdraget och få tillräckligt med tid. Det är där
            vi är nu. Vi är besvikna och upprörda över att ett par länder
            beslutade, utan anledning, menar vi, att det var dags att avbryta
            vapeninspektionerna och gå till en militär aktion.
          </note>
          <note>
            Det har funnits en klar linje hela vägen. Då vill
          </note>
          <note>
            Gudrun Schyman att vi nu ska gå genom generalförsamlingen. Det
            är möjligt att man ska göra det. Men det är i första hand säkerhetsrådet
            som har ett ansvar.
          </note>
          <note>
            Det är säkerhetsrådet som kan fatta beslut. Generalförsamlingen
            avger rekommendationer. I detta läge är det allra bäst om säkerhetsrådet
            tar sitt ansvar, framför allt för att fatta beslut om fortsättningen.
            Ska vi nu klara en återuppbyggnad av Irak utan att Irak blir ett
            amerikanskt protektorat utan det blir FN som får ansvaret för
            återuppbyggnaden är det viktigt att det är säkerhetsrådet som
            fattar besluten.
          </note>
          <note>
            Jag har definitivt inte, Göran Lennmarker, på något sätt förringat
            Kofi Annans insatser, tvärtom. Jag har sagt att Kofi Annan gör
            precis så som som en ansvarsfull generalsekreterare ska göra.
            Han har i förväg varit tydlig på att om man går till en militär
            aktion är det inte i enlighet med FN-stadgan. Det innebär ju,
            eftersom FN-stadgan är den viktigaste delen av folkrätten, att
            man därmed bryter mot folkrätten. Han har däremot inte i efterhand
            fördömt detta som ett brott mot folkrätten, för det skulle minska
            hans möjligheter att agera. Där har flertalet folkrättsexperter
            i världen faktiskt samma uppfattning som vi i Sverige. Försök
            inte använda Kofi Annan mot den svenska regeringen!
          </note>
          <note>
            Slutligen till den sista diskussionen, som i och för sig är väldigt
            intressant men som vi kanske ta i en egen interpellationsdebatt.
            Det är naturligtvis så att folkrätten inte skapas bara genom säkerhetsrådet,
            men säkerhetsrådet är ändå det viktigaste forumet.
          </note>
          <note>
            Ska vi hitta en bra balans mellan individers säkerhet och statssuveränitet
            är det mest lyckade att vi också i det sammanhanget kan använda
            FN och säkerhetsrådet.
          </note>
          <note type="speaker">
            Anf. 87 GUDRUN SCHYMAN (v):
          </note>
          <note>
            Fru talman! Anna Lindh upprepar ideligen: Vi ha varit tydliga.
            Javisst, ni har sent omsider varit tydliga.
          </note>
          <note>
            Jag tycker inte att det är så solklart, eller det är klart såtillvida
            att er hållning har varit att ni inte tar ställning i sak, det
            vill säga att ni inte tar ställning till kriget, till den militära
            komponenten. Ni har satt er på åskådarläktaren, och så har ni
            bedömt olika utspel och vad som har varit taktiskt riktigt att
            göra. Men
          </note>
          <note>
            Sverige kan som medlem i FN också vara aktivt, precis som vi
            som människor kan vara aktiva ute på gator och torg. Det spelar
            ju roll att vi höjer rösten.
          </note>
          <note>
            Jag tror att det spelar en oerhörd roll att en så förskräcklig
            massa människor har varit ute och demonstrerat världen över med
            kravet på att säga nej till krig och nu kravet på att stoppa kriget.
          </note>
          <note>
            Det som nu ska stå i blickpunkten måste väl ändå vara: Hur kan
            vi få någon ordning på det här? Vilken konsekvens ska detta få
            för de länder som startar krig, som strider mot folkrätten och
            FN-stadgan? Ska det inte få några konsekvenser för de länderna?
            Borde vi rimligen inte upphöra med vapenexporten till de länderna?
            Är det inte bra om vi kan sammankalla generalförsamlingen så att
            dess majoritet kan uttala ett fördömande? Är det inte bra saker?
            Ska vi inte ta initiativ till de bra sakerna som visar aktivitet
            i frågan?
          </note>
          <note>
            Jag är väldigt skrämd över att så väldigt många drar sig tillbaka.
            Man abdikerar på något sätt: Jaha, nu blev det så här, och nu
            får vi tala om vad vi ska göra efteråt. Vi ska väl tala om vi
            ska göra nu. Vad händer när en stormakt går före och bryter mot
            FN-
          </note>
          <note>
            stadgan och folkrätten? Vilka konsekvenser bör det rimligen få?
            Det måste vara någonting annat än filosofiska diskussioner. Någon
            aktiv handling ifrån regeringens sida ser inte jag. Varför har
            ni inte sammankallat generalförsamlingen? Varför har den svenska
            regeringen inte tagit ett sådant initiativ?
          </note>
          <note>
            Varför säger inte den svenska regeringen: Vi avbryter vapenexporten?
            Varför tar ni inga initiativ?
          </note>
          <note>
            Det är min fråga, och den kvarstår.
          </note>
          <note type="speaker">
            Anf. 88 Utrikesminister ANNA LINDH (s):
          </note>
          <note>
            Fru talman! Sverige har varit mycket aktivt. Jag tror inte att
            det finns något land som har engagerat sig mycket och under så
            lång tid genom vapeninspektörerna för att avrusta Irak fredligt
            och därmed lösa denna konflikt utan att det skulle behöva gå till
            en militär aktion.
          </note>
          <note>
            Sverige har också varit väldigt aktivt i att hjälpa att hantera
            frågan för Iraks folk, dem som först har drabbats av Saddam Hussein
            förtryckarregim och nu också drabbas av ett krig som är orättfärdigt.
            Det handlar om att vi nu måste se till att alla hjälper till att
            humanitärt stödja Iraks folk. Det handlar om att vi måste se till
            att kurdernas självbestämmanderätt i norra Irak bevaras och att
            de inte utsätts för övergrepp. Det är frågor som vi har tagit
            upp både i EU
          </note>
          <note>
            och i FN. Det handlar inte minst, vilket vi också tagit upp både
            i EU och i FN, att se till att vi kan få en återuppbyggnad av
            Irak. Det är de som orättfärdigt och i strid med folkrätten har
            satt i gång den militära aktionen som i och för sig måste ta det
            ekonomiska huvudansvaret för att bygga upp Irak igen. Men det
            politiska ansvaret och ledningen måste ligga på FN
          </note>
          <note>
            för att det ska ha en demokratisk trovärdighet och för att det
            ska bli FN och säkerhetsrådet som får huvudansvaret för att fortsätta
            att hantera Irakfrågan.
          </note>
          <note>
            Vi har sist men inte minst aktiverat hela EU i den viktiga frågan:
            Vad gör vi för att undvika nya Irak i framtiden? Vad gör vi för
            att bekämpa massförstörelsevapen? Det kan finnas massförstörelsevapen
            i Irak, men det kan finnas massförstörelsevapen också i andra
            länder som i och för sig inte har använt dem men där vi vet att
            riskerna är väldigt stora. Därför menar vi att Sverige, EU, FN,
            alla bör aktivt arbeta igen för att få bort massförstörelsevapen,
            biologiska vapen, kemiska vapen och kärnvapen. "Aldrig mer
          </note>
          <note>
            Irak" kallar vi det initiativ som vi har lanserat i EU.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2002/03:224 om gemensamma operationer
            och tolkningen av Ottawakonventionen
          </note>
          <note type="speaker">
            Anf. 89 Utrikesminister ANNA LINDH (s):
          </note>
          <note>
            Fru talman! Lars Ångström har frågat mig om jag har gjort bedömningen
            att Sverige inte under några omständigheter kommer att delta i
            en gemensam operation med någon stat som planerar för, tränar
            med eller använder antipersonella minor. Därtill har
          </note>
          <note>
            Lars Ångström frågat mig om jag i enlighet med förpliktelserna
            i Ottawakonventionen avser rapportera till Ottawakonventionens
            parter om hur Sverige har kommit fram till slutsatsen att Sveriges
            stridsvagnsminor med röjningsskydd är förenliga med konventionen
            samt vilka test och kriterier som legat till grund för denna slutsats.
            Lars Ångström har vidare ställt frågan om jag har gjort några
            bedömningar huruvida överföring av antipersonella minor över svenskt
            territorium av ett annat land som inte är part i konventionen
            är förbjuden enligt våra åtaganden under konventionen samt slutligen
            vilka åtgärder jag ämnar vidta för att se till att Bofors Defence
            redogör för hur många antipersonella minor som företaget behöver
            för test och utvecklingsprojekt samt att företaget förstör resterande
            minor.
          </note>
          <note>
            Ottawakonventionen totalförbjuder användning, lagring, produktion
            och överföring av antipersonella minor. Sverige ratificerade konventionen
            1998 och stöder dess innehåll och syfte till fullo. Förbudet mot
            antipersonella minor är dock ännu inte universellt, och Sverige
            fortsätter att uppmana till en universell anslutning till Ottawakonventionen.
          </note>
          <note>
            Att delta i gemensamma militära operationer tillsammans med stater
            som inte har tillträtt Ottawakonventionen anses i sig inte bryta
            mot konventionen.
          </note>
          <note>
            Däremot, som Lars Ångström också hänvisar till i sin fråga, har
            jag tidigare sagt, och vidhåller fortfarande, att vårt deltagande
            i en gemensam militär operation där någon av de deltagande staterna
            använder antipersonella minor skulle kunna anses strida mot konventionens
            anda om vi inte på alla sätt motverkade användandet av antipersonella
            minor. Detta innebär bland annat att vi aktivt verkar för att
            handlingsreglerna för en fredsbevarande operation, de så kallade
            rules of engagement, innehåller ett förbud mot användning av antipersonella
            minor.
          </note>
          <note>
            Även om man inte generellt kan säga att röjningsskyddade fordons-
            och stridsvagnsminor är jämförbara med antipersonella minor är
            det tydligt att också dessa typer av minor utgör stora risker
            för civila. De internationella regleringar som i dag finns beträffande
            dessa minor är inte tillräckliga och bör stärkas. Aktivt arbete
            pågår för närvarande, inom ramen för den så kallade 1980-års vapenkonvention
            där fordons- och stridsvagnsminor redan är reglerade, med att
            undersöka möjligheterna att stärka skyddet för civila genom att
            minska riskerna med fordons- och stridsvagnsminor. Sverige deltar
            aktivt i detta arbete.
          </note>
          <note>
            Det stämmer att Sverige har valt att spara 13 948
          </note>
          <note>
            antipersonella minor i enlighet med villkoren i Ottawakonventionen.
            Anledningen till detta, vilken också redovisats för riksdagen,
            är att man på ett säkert sätt ska kunna utbilda svensk minröjningspersonal
            samt kunna utveckla effektiv och säker minröjningsteknologi. Vi
            har utförligt redovisat antalet minor som kommer att sparas under
            en tioårsperiod samt deras syften för parterna i Ottawakonventionen.
            Vi kommer till parterna att årligen redovisa användningen av dessa
            minor. Kontakt kommer att tas med Bofors
          </note>
          <note>
            Defence avseende redovisning av de minor man förfogar över för
            att utveckla minröjningsteknologi.
          </note>
          <note>
            Låt mig i detta sammanhang också påminna om betydelsen av utveckling
            av minröjningsteknik för att
          </note>
          <note>
            Sverige, andra givare och internationella organisationer tillsammans
            med mindrabbade länder på ett effektivt sätt ska kunna bidra till
            minröjning för att gemensamt uppfylla Ottawakonventionens humanitära
            målsättningar.
          </note>
          <note>
            Då Lars Ångström som framställt interpellationen anmält att han
            var förhindrad att närvara vid sammanträdet medgav tredje vice
            talmannen att Ingegerd
          </note>
          <note>
            Saarinen i stället fick delta i överläggningen.
          </note>
          <note type="speaker">
            Anf. 90 INGEGERD SAARINEN (mp):
          </note>
          <note>
            Fru talman! Jag tackar utrikesminister Anna
          </note>
          <note>
            Lindh för svaret om gemensamma operationer och tolkningen av
            Ottawakonventionen.
          </note>
          <note>
            Jag ställde fyra frågor till utrikesministern, och jag vill gärna
            kommentera de svar som utrikesministern har givit.
          </note>
          <note>
            I min första fråga undrade jag om utrikesministern gjort bedömningen
            att Sverige inte under några omständigheter kommer att delta i
            en gemensam operation med någon stat som planerar för, tränar
            med eller använder antipersonella minor.
          </note>
          <note>
            Enligt min åsikt, som jag delar med ICBL, alltså den internationella
            kampanjen mot landminor, Human Rights Watch samt flera andra länders
            regeringar, skulle ett svenskt deltagande i en gemensam militär
            operation där någon av de deltagande staterna använder antipersonella
            minor strida mot Ottawakonventionen, inte bara mot dess anda -
            detta oavsett om
          </note>
          <note>
            Sverige på alla sätt motverkade användandet av antipersonella
            minor eller ej. Jag anser därför att regeringen otvetydigt ska
            deklarera att Sverige inte under några omständigheter kommer att
            delta i en gemensam operation med någon stat som planerar för,
            tränar med eller använder antipersonella minor.
          </note>
          <note>
            I sitt svar på frågan upprepar utrikesministern vad hon tidigare
            sagt om att Sveriges deltagande i en gemensam militär operation
            där någon av de deltagande staterna använder antipersonella minor
            skulle kunna anses strida mot konventionens anda om vi inte på
            alla sätt motverkade användandet av antipersonella minor.
          </note>
          <note>
            Utrikesministern svarar dock inte på min fråga om hon gjort bedömningen
            att Sverige inte under några omständigheter kommer att delta i
            en gemensam operation med någon stat som planerar för, tränar
            med eller använder antipersonella minor.
          </note>
          <note>
            Jag vill därför be utrikesministern igen att redovisa sin åsikt
            genom att svara på följande två frågor:
          </note>
          <note>
            Anser utrikesministern att ett svenskt deltagande i en gemensam
            militär operation där någon av de deltagande staterna använder
            antipersonella minor strider mot Ottawakonventionen - detta även
            om Sverige på alla sätt hade motverkat användandet av antipersonella
            minor?
          </note>
          <note>
            Har utrikesministern gjort bedömningen att Sverige inte under
            några omständigheter kommer att delta i en gemensam operation
            med någon stat som planerar för, tränar med eller använder antipersonella
            minor?
          </note>
          <note>
            Min andra fråga gällde huruvida utrikesministern kommer att rapportera
            till konventionens parter om hur Sverige har kommit fram till
            slutsatsen att Sveriges stridsvagnsminor med röjningsskydd är
            förenliga med Ottawakonventionen. Utrikesministern har fortfarande
            inte svarat på denna fråga.
          </note>
          <note>
            Jag vill därför återigen fråga utrikesministern om
          </note>
          <note>
            Sverige i den rapport som vi enligt förpliktelserna i
          </note>
          <note>
            Ottawakonventionen ska lämna in i april kommer att redogöra för
            hur Sverige har kommit fram till slutsatsen att Sveriges stridsvagnsminor
            med röjningsskydd är förenliga med Ottawakonventionen samt vilka
            test och kriterier som legat till grund för denna slutsats.
          </note>
          <note type="speaker">
            Anf. 91 Utrikesminister ANNA LINDH (s):
          </note>
          <note>
            Fru talman! Det är viktigt att Sverige i det internationella
            arbetet kan samarbeta till exempel med
          </note>
          <note>
            Finland, ett av våra främsta samarbetsländer när det gäller den
            här typen av internationellt arbete. Det är också en av våra partner
            när det gäller krishantering i
          </note>
          <note>
            EU. Finland är av skäl som vi alla känner till inte medlem av
            Ottawakonventionen.
          </note>
          <note>
            En annan sak är ju att antipersonella minor däremot inte ska
            användas vid någon av de övningar eller något av de engagemang
            som vi kan ha när det gäller fredsbevarande styrkor, gemensamma
            övningar eller liknande. Och det är självklart viktigt för Sverige
            att fortsätta att arbeta för att antipersonella minor aldrig ska
            komma till användning.
          </note>
          <note>
            När det gäller fordonsminorna med röjningsskydd kommer Sverige
            att fortsätta att aktivt delta i internationella forum för att
            försöka minimera de humanitära konsekvenserna. Här har vi nämligen
            ett område där det är väldigt oklart och där det finns väldigt
            många frågetecken kvar. Därför är det viktigt att vi försöker
            fortsätta att arbeta med de internationella reglerna, så att de
            blir tydligare och så att vi kan minimera de humanitära riskerna.
          </note>
          <note type="speaker">
            Anf. 92 INGEGERD SAARINEN (mp):
          </note>
          <note>
            Fru talman! Min tredje fråga, som hade att göra med överföring
            av antipersonella minor över svenskt territorium, verkar utrikesministern
            ha glömt bort att svara på eftersom hon över huvud taget inte
            nämner den frågeställningen i sitt svar.
          </note>
          <note>
            Jag anser att regeringen otvetydigt ska deklarera att överföring
            av antipersonella minor över svenskt territorium av ett annat
            land som inte är part till Ottawakonventionen är förbjuden enligt
            Sveriges åtaganden under Ottawakonventionen och att Sverige därför
            inte tillåter ett land som inte är part till konventionen att
            överföra antipersonella minor över svenskt territorium.
          </note>
          <note>
            Jag vill därför igen fråga utrikesministern om hon anser att
            överföring av antipersonella minor över svenskt territorium av
            ett annat land som inte är part till Ottawakonventionen är förbjuden
            enligt Sveriges åtaganden under Ottawakonventionen.
          </note>
          <note>
            Min fjärde och sista fråga handlade om vilka åtgärder utrikesministern
            ämnar vidta för att se till att
          </note>
          <note>
            Bofors Defence redogör för hur många antipersonella minor som
            företaget behöver för test och utvecklingsprojekt samt att företaget
            förstör resterande minor.
          </note>
          <note>
            Utrikesministern har svarat att kontakt kommer att tas med Bofors
            Defence avseende redovisning av de minor man förfogar över för
            att utveckla minröjningsteknologi.
          </note>
          <note>
            Det är positivt att utrikesministern avser att ta kontakt med
            Bofors Defence vad gäller redovisning av de minor som företaget
            förfogar över.
          </note>
          <note>
            Regeringen måste dock också kräva att Bofors endast behåller
            det minsta antal antipersonella minor som är absolut nödvändigt
            för planerad utveckling av minröjningsteknologi och att de minor
            som det inte finns detaljerad användningsplan för förstörs omedelbart.
            Om så inte sker bryter Sverige mot Ottawakonventionen.
          </note>
          <note>
            Jag vill därför fråga utrikesministern om hon avser att kräva
            av Bofors att de minor som det inte finns en detaljerad användningsplan
            för förstörs omedelbart.
          </note>
          <note type="speaker">
            Anf. 93 Utrikesminister ANNA LINDH (s):
          </note>
          <note>
            Fru talman! När det gäller den sista frågan om Bofors Defence
            är skälet till att vi över huvud taget har minor kvar, precis
            som vi redogjort för tidigare, möjligheten att kunna fortsätta
            det viktiga arbetet med minröjning och att fortsätta att träna,
            öva och skaffa sig tekniker när det gäller minröjning. Sverige
            är ett av de länder som har kunnat göra stora insatser internationellt
            just på minröjningsområdet. Självklart är det viktigt att Bofors
            Defence när de fortsätter att arbeta med detta måste uppfylla
            alla de redovisningskrav som Ottawakonventionen ställer. Det är
            ett självklart krav från regeringen. Det finns inga skäl för
          </note>
          <note>
            Bofors Defence att inte på alla sätt försöka motsvara
          </note>
          <note>
            Ottawakonventionens regler.
          </note>
          <note>
            Överföring av minor över vårt territorium är ytterligare en av
            de frågor som inte har diskuterats och utretts tillräckligt och
            som man fortfarande diskuterar. Det finns ett par länder som har
            tagit ställning i den frågan. Andra länder i konventionen har
            inte gjort det. Därför är det viktigt att vi har en nationell
            utvärdering av detta och dessutom diskuterar tillsammans med andra
            parter av Ottawakonventionen.
          </note>
          <note type="speaker">
            Anf. 94 INGEGERD SAARINEN (mp):
          </note>
          <note>
            Fru talman! Jag finner att jag fortfarande inte har fått svar
            på om Sverige skulle kunna delta i en militär operation med länder
            som faktiskt skulle kunna använda antipersonella minor. Jag finner
            också att jag inte har fått svar på om länder får överföra antipersonella
            minor över svenskt territorium eller om Bofors ska förstöra de
            antipersonella minor som man inte kan redovisa för.
          </note>
          <note type="speaker">
            Anf. 95 Utrikesminister ANNA LINDH (s):
          </note>
          <note>
            Fru talman! Om det är så att Bofors Defence - det har funnits
            med i frågan - beslutar att lägga ned sin verksamhet så att man
            inte längre behöver minor för minröjningsprov är det klart att
            minorna ska förstöras under kontrollerade former. Så är det naturligtvis.
            Det ingår i det som jag svarade på, att man ska följa Ottawakonventionen.
          </note>
          <note>
            När det gäller överföring över svenskt territorium sade jag att
            det precis som i andra länder krävs att man diskuterar det ytterligare.
          </note>
          <note>
            Angående om man kan samarbeta i militära operationer med länder
            som använder antipersonella minor så handlade mitt första svar
            just om det. Det är viktigt för oss att till exempel kunna delta
            i krishanteringsinsatser och liknande ihop med Finland. Men det
            innebär inte att Finland eller andra länder i ett sådant läge
            skulle använda antipersonella minor. Självklart förutsätter vi
            att det i inga av de militära aktioner som vi deltar i används
            antipersonella minor. Däremot kan vi göra aktioner ihop med länder
            som inte är parter i
          </note>
          <note>
            Ottawakonventionen. Men de får inte använda antipersonella minor
            i dessa aktioner.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2002/03:230 om visumrutiner för svenska
            medborgare med utländskt ursprung
          </note>
          <note type="speaker">
            Anf. 96 Utrikesminister ANNA LINDH (s):
          </note>
          <note>
            Fru talman! Gunnar Nordmark har frågat mig vilka åtgärder jag
            avser att vidta för att hävda svenska medborgares rätt till en
            likvärdig behandling oavsett ursprung, detta med anledning av
            att svenska medborgare med utländskt ursprung som ansöker om visum
            till USA enligt utsago löper risk att behandlas på annat sätt
            och få påräkna längre handläggningstider hos de amerikanska myndigheterna
            än personer med svenskt medborgarskap sedan födseln.
          </note>
          <note>
            Det är en grundläggande regel stater emellan att varje land självt
            har rätt att besluta om vem som tilllåts resa in och vistas på
            det egna landets territorium.
          </note>
          <note>
            Efter händelserna den 11 september 2001 har USA
          </note>
          <note>
            som ett led i terroristbekämpningen infört skärpt säkerhetskontroll
            för utländska besökare.
          </note>
          <note>
            Från början valdes fem länder speciellt ut för skärpt kontroll,
            men listan har därefter utökats och omfattar nu enligt vår senaste
            uppgift totalt 25 länder.
          </note>
          <note>
            Sverige är inte med på listan, men enligt information från amerikanska
            myndigheter är målet att alla resenärer till USA ska omfattas
            av de nya reglerna 2005.
          </note>
          <note>
            De nya säkerhetsbestämmelserna har också resulterat i skärpta
            handläggningsrutiner, och därmed långa handläggningstider, för
            viseringar till USA.
          </note>
          <note>
            Detta har drabbat alla svenskar som önskar resa till
          </note>
          <note>
            USA, oavsett bakgrund. Inte minst har svenska studenter och forskare
            drabbats hårt. Många klagomål har inkommit från personer som blivit
            försenade till terminsstarten med ekonomiska förluster och andra
            olägenheter till följd.
          </note>
          <note>
            Sverige har tagit upp frågan om de skärpta säkerhetskontrollerna
            och de långa handläggningstiderna för visum både bilateralt med
            amerikanska myndigheter och genom EU, såväl i Bryssel som i Washington.
          </note>
          <note>
            Enligt den information vi fått genom vår ambassad i Washington
            planeras en kraftig utökning av viseringspersonalen vid de amerikanska
            myndigheterna under de närmaste åren vilket skulle korta de långa
            handläggningstiderna.
          </note>
          <note>
            Sverige följer noga vad de skärpta bestämmelserna får för konsekvenser
            för svenska medborgare som önskar resa till USA. För att informera
            svenska medborgare som reser till USA har vi också på UD:s hemsida
            lagt ut information om de nya reglerna under rubriken "Viseringsinformation/Särskilda
            bestämmelser vid inresa".
          </note>
          <note type="speaker">
            Anf. 97 GUNNAR NORDMARK (fp):
          </note>
          <note>
            Fru talman! Jag ber att få tacka utrikesminister
          </note>
          <note>
            Anna Lindh för svaret. Grunden till frågan är att svenska medborgare
            behandlas olika när de söker visum beroende på vilket ursprung
            de har. Vi som är födda i Sverige kan påräkna en annan behandling
            än personer som är födda i vissa länder utanför Sverige men sedan
            har erhållit svenskt medborgarskap. Jag hade hoppats på ett mer
            uttömmande svar.
          </note>
          <note>
            Jag är i likhet med utrikesministern väl medveten om att varje
            land har rätt att besluta om vem som ska tillåtas resa in och
            vistas på det egna landets territorium. Det är självklart lätt
            att ha förståelse för de stränga visumregler som USA införde efter
            den 11
          </note>
          <note>
            september. Jag tror att de allra flesta här i Sverige är beredda
            att acceptera de olägenheter det innebär, men att de också reagerar
            på att man som svensk medborgare behandlas olika beroende på vilket
            ursprung man har.
          </note>
          <note>
            Det är så att svenska medborgare med ursprung i vissa länder
            behandlas diskriminerande med dessa regler. Även för personer
            som kommit hit som mycket små och sedan förvärvat medborgarskap
            tillämpas reglerna ganska strikt. Handläggningstiderna är påtagligt
            längre. Dessa visumsökande svenskar behandlas inte på samma sätt
            som personer som har sitt medborgarskap sedan födseln. De får
            frågor som det inte är normalt att ställa till svenskar som hela
            sitt liv har haft ett svenskt medborgarskap.
          </note>
          <note>
            Det är en behandling som innebär ekonomiska och andra olägenheter
            som övriga svenskar inte utsätts för. Den kan innebära att studier
            försenas eller inte blir av, som utrikesministern tog upp i sitt
            svar.
          </note>
          <note>
            Men det kan också vara så att en lojal medarbetare i ett företag
            kan uppleva att hon eller han på grund av sitt ursprung inte längre
            kan sköta sitt arbete på samma goda sätt som tidigare. De upplever
            att de sviker och inte längre är till samma nytta för sin arbetsgivare.
          </note>
          <note>
            För många har det inneburit att ett utanförskap som de har känt
            i det svenska samhället har blivit tydligare. I något fall har
            man uttalat att man aldrig tidigare känt sig annat än som svensk
            förrän man möttes av denna behandling.
          </note>
          <note>
            I spåren av den 11 september finns det också många svenska medborgare
            som kan vittna om hur attityderna till dem och deras ursprungsländer
            har förändrats på ett negativt sätt. Därför tycker jag att det
            känns angeläget att vi markerar att svenska medborgare oavsett
            ursprung har samma rättigheter och skyldigheter och alltid kan
            påräkna att den svenska staten verkar för att de ska behandlas
            på ett jämlikt och värdigt sätt.
          </note>
          <note>
            Det finns långa och starka vänskapsband mellan
          </note>
          <note>
            USA och Sverige även om den svenska inställningen till amerikansk
            utrikespolitik de senaste decennierna med jämna mellanrum har
            varit kritisk på olika sätt.
          </note>
          <note>
            Men det är en vänskap som går över 200 år tillbaka i tiden. Sverige
            var ett av de första länderna, kanske det första landet, som erkände
            den nya statsbildningen USA.
          </note>
          <note>
            Vi har som sagt haft olika synpunkter när det gäller utrikespolitik
            i USA och Sverige. Ofta har den svenska inställningen varit välgörande
            och riktig, enligt mitt sätt att se det. Banden mellan våra länder
            är dock fortfarande starka - beroende på migration, beroende på
            kulturutbyte och beroende på handel. Det borde vara möjligt för
            två stater med så starka vänskapsband att diskutera hur man undviker
            att diskriminera varandras medborgare utan att inkräkta på landets
            självbestämmanderätt om vem som ska få invandra i landet eller
            komma in i landet och vistas där.
          </note>
          <note>
            Jag hoppas att utrikesministern ställer sig positiv till att
            föra sådana samtal med lämpliga amerikanska samtalspartner.
          </note>
          <note type="speaker">
            Anf. 98 Utrikesminister ANNA LINDH (s):
          </note>
          <note>
            Fru talman! Jag kan till fullo hålla med om i princip varenda
            stavelse från Gunnar Nordmark.
          </note>
          <note>
            Problemet är, som jag beskriver i svaret, att USA i det här fallet
            har rätt att diskriminera. De har rätt att hantera viseringsregler
            och inreseregler som de vill.
          </note>
          <note>
            Inte desto mindre är det olämpligt när människor upplever att
            de faktiskt blir diskriminerade; det har inte bara Sverige framfört
            utan också andra EU-
          </note>
          <note>
            länder. Tyvärr har USA hittills inte ansett att man kan lyssna
            på klagomålen från de individer och länder som har klagat på denna
            diskriminering. Vi får väl hoppas att vi ändå ser en förändring
            för framtiden.
          </note>
          <note type="speaker">
            Anf. 99 GUNNAR NORDMARK (fp):
          </note>
          <note>
            Fru talman! Det gläder mig att utrikesministern och jag är så
            pass överens som vi är i den här frågan.
          </note>
          <note>
            Samtidigt tror jag att det är viktigt, även om USA har den inställning
            man har, att vi så ofta vi kan aktualiserar de synpunkter vi har.
            Det är viktigt för svenska medborgare oavsett bakgrund att känna
            att man har den svenska statens stöd i att man ska behandlas på
            ett jämlikt sätt.
          </note>
          <note>
            Jag tror också att det är viktigt att vi visar för
          </note>
          <note>
            USA att vi har den här inställningen, att vi som i grunden vänskapligt
            sinnad nation tycker att människor ska kunna flytta under jämlika
            och riktiga former mellan USA och Sverige eller resa in i respektive
            land.
          </note>
          <note type="speaker">
            Anf. 100 Utrikesminister ANNA LINDH (s):
          </note>
          <note>
            Fru talman! Jag vill tacka Gunnar Nordmark för interpellationen.
            Jag tror att detta är den sorts signaler som det är viktigt att
            få fram. Vi har också fått information om att man kommer att ha
            som princip att alla medborgare ska behandlas lika oavsett födelseort.
            Vi får hoppas att de amerikanska myndigheterna också kommer att
            följa den principen så att vi slipper det här problemet i framtiden,
            även om det i vad vi sett hittills har funnits många exempel på
            det som Gunnar
          </note>
          <note>
            Nordmark lyfter fram.
          </note>
          <note type="speaker">
            Anf. 101 GUNNAR NORDMARK (fp):
          </note>
          <note>
            Fru talman! Då får jag väl än en gång tacka för svaret. Ett av
            syftena med interpellationen var väl också just att dessa signaler
            skulle komma fram.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2002/03:231 om arbetsbelastningen
            för högskolans lärare
          </note>
          <note type="speaker">
            Anf. 102 Utbildningsminister THOMAS ÖSTROS (s):
          </note>
          <note>
            Fru talman! Torsten Lindström har frågat mig vilka åtgärder jag
            avser att vidta för att dels öka antalet lärare vid högskolor
            och universitet, dels möjliggöra pedagogisk utveckling vid högskolor
            och universitet.
          </note>
          <note>
            Mellan 1997 och i år har regeringen avsatt resurser för närmare
            100 000 nya och fullt finansierade utbildningsplatser. Den totala
            ökningen av anslagen för expansionen av den grundläggande högskoleutbildningen
            ligger på mer än 6 miljarder kronor, inklusive studiestöd.
          </note>
          <note>
            Jag vill vidare erinra om att nuvarande resurstilldelningssystem
            för högre utbildning kännetecknas av en hög grad av decentralisering.
            Grunden för tilldelningen är just antalet studenter samt hur dessa
            fördelas på olika utbildningsområden och vad studenterna presterar.
            Inom ramen för tilldelade resurser har lärosätena stor frihet
            att själva fördela medel på olika utbildningar och olika kostnadsslag
            såsom löner, utrustning, lokaler och övriga driftskostnader.
          </note>
          <note>
            En allmän uppfattning inom högskolevärlden är att nuvarande resurstilldelningssystem
            i sina huvuddrag fungerar på ett tillfredsställande sätt. Det
            vore enligt min mening olyckligt om statsmakterna återgick till
            att i detalj styra tilldelningen och exempelvis föreskriva hur
            många lärare som lärosätet ska anställa.
          </note>
          <note>
            Under första hälften av 1990-talet urholkades de genomsnittliga
            ersättningsbeloppen för helårsstudenter och helårsprestationer.
            En av orsakerna var den ofinansierade expansion av högskolan som
            ägde rum under den dåvarande borgerliga regeringen. En annan orsak
            var den sanering av statens finanser som blev nödvändig efter
            den borgerliga regeringens tid vid makten.
          </note>
          <note>
            Under senare år har inga besparingar gjorts på ersättningsbeloppen;
            tvärtom har kraftfulla satsningar gjorts för att stärka kvaliteten
            inom den grundläggande högre utbildningen. Sålunda har ca 200
            miljoner kronor avsatts för förstärkning av ersättningsbeloppen
            för humanistiskt, samhällsvetenskapligt, juridiskt och teologiskt
            utbildningsområde samt ca 200 miljoner kronor för vårdutbildningarna.
            Dessa satsningar har gett möjlighet till anställning av flera
            lärare. Ur denna synpunkt blir uppföljningen av lärarrekryteringen
          </note>
          <note>
            2002 och 2003 av stort intresse.
          </note>
          <note>
            En förutsättning för att säkra tillgången på lärare i högskolan
            är en expanderande forskarutbildning. Jag vill därför framhålla
            att antalet examinerade i forskarutbildningen fördubblats under
            de senaste tio åren.
          </note>
          <note>
            Regeringens ambition är att åter fördubbla examinationen i forskarutbildningen.
          </note>
          <note>
            Jag delar Torsten Lindströms uppfattning att de signaler som
            kommer från universitet och högskolor om lärarnas arbetssituation
            är oroväckande. Här är den arbetsmiljö som lärosätena kan erbjuda
            av stor betydelse. De anställdas arbetsmiljö är en för lärosätenas
            ledningar angelägen fråga att arbeta aktivt med.
          </note>
          <note>
            Häri ingår också att ge lärarna möjlighet att utveckla sin pedagogik.
          </note>
          <note>
            Vikten av en pedagogisk utveckling har av regeringen framhållits
            i propositionen Den öppna högskolan och återspeglas i de mål för
            högskoleverksamheten som regeringen fastställt. Enligt regleringsbrevet
            för 2003 ska universitet och högskolor arbeta aktivt med undervisningens
            förnyelse och det pedagogiska utvecklingsarbetet. De ska på egen
            hand eller tillsammans med andra lärosäten utveckla och erbjuda
            utbildning i högskolepedagogik bland annat för alla anställda
            lärare som saknar sådan utbildning.
          </note>
          <note>
            Resultatet ska återrapporteras i lärosätenas årsredovisningar.
          </note>
          <note>
            För att stödja den pedagogiska utvecklingen har regeringen för
            2002 tilldelat lärosätena 10,6 miljoner kronor för pedagogisk
            utbildning av lärare. Härutöver har extra medel tillförts vissa
            universitet och högskolor för särskilda insatser, och Rådet för
            högre utbildning har fått i uppdrag att stödja lärosätenas arbete
            med att utveckla högskolepedagogisk utbildning.
          </note>
          <note>
            Såväl arbetsmiljön för anställda och studenter vid universitet
            och högskolor som den pedagogiska förnyelsen i den högre utbildningen
            är viktiga delar av det kvalitetsarbete som regeringen initierade
            under den förra mandatperioden. Jag kan försäkra Torsten
          </note>
          <note>
            Lindström att dessa och andra kvalitetsutvecklande frågor står
            högt på regeringens agenda även fortsättningsvis.
          </note>
          <note type="speaker">
            Anf. 103 TORSTEN LINDSTRÖM (kd):
          </note>
          <note>
            Fru talman! Jag vill allra först tacka utbildningsministern för
            svaret på min interpellation.
          </note>
          <note>
            En nyckel till framtiden är utbildning och framtidstro. Fler
            behöver få tillgång till den högre utbildningen, och den högre
            utbildningen måste kännetecknas av kvalitet.
          </note>
          <note>
            I dag finns det orsak att vara allvarligt bekymrad.
          </note>
          <note>
            Det märks inte minst vid alla besök vid landets lärosäten. Signalerna
            är entydiga. På många lärosäten har vi överfulla studiesalar och
            lärare som går på knäna, på andra lärosäten tomma platser som
            kunde ha använts bättre för att möta den efterfrågan och de behov
            som finns. Högskolorna och universiteten har de senaste åren utvecklats,
            och riskerar att i än högre grad utvecklas, till utbildningsfabriker
            där korvstoppning står högt i kurs.
          </note>
          <note>
            Detta, fru talman, visar vad de senaste årens högskolepolitik
            lett till. Högskolans lärare bränner ut sig själva för att inte
            studenterna ska bli lidande av systemfelen. Utbyggnaden av antalet
            platser har inte följts av motsvarande resursförstärkningar. Priset
            för detta betalas varje dag i vardagen av studenter och lärare.
          </note>
          <note>
            Den senaste statistiken från Högskoleverket visar att antalet
            helårsstudenter sedan mitten av 1990-talet ökat med 25 % medan
            antalet lärare bara ökat med
          </note>
          <note>
            13 %. Många lärare har långa arbetsveckor - 48 timmar är en normal
            arbetsvecka för en vanlig lärare.
          </note>
          <note>
            Fyra av fem lärare arbetar övertid. Tre av fem jobbar på lördagar
            och söndagar. Tre av fem jobbar i stället för att sjukskriva sig.
            Fler vill forska men hindras av krångliga och otillräckliga system
            för tilldelning av forskningsmedel. Sjukskrivningarna blir alltfler,
            och utbrändhetens farsot sprider sig.
          </note>
          <note>
            Detta, fru talman, är vad som nu har dragit fram på våra lärosäten,
            på personalens och studenternas bekostnad.
          </note>
          <note>
            Vi kristdemokrater är glada över att högskolan växer. Det var
            därför vi medverkade till trendbrottet i
          </note>
          <note>
            1990-talets början och tillsammans med andra partier inledde
            de stora och banbrytande satsningarna på högskolans utbyggnad.
            Det behövs för att klara det kunskapssamhälle som vi är och blir
            en del av. Men vi har varnat för en alltför snabb och orealistisk
            utbyggnad och framför kvantitet faktiskt värnat kvalitet.
          </note>
          <note>
            Det behövs fler lärare vid landets lärosäten. För att bidra till
            det behövs fler insatser. Vi kristdemokrater valde i vår budget
            att satsa mer pengar på grundutbildning, forskning och kvalitetsförbättringar.
          </note>
          <note>
            Vi vill också se en garanti i varje kursplan för vilken grad
            av undervisning som är att vänta under en kurs.
          </note>
          <note>
            Det handlar om kvalitet.
          </note>
          <note>
            Vad säger då regeringen? Ja, fru talman, det är ingen brist på
            ord. Ministerns svar är fullt av ord och fagra förhoppningar.
            Men som så ofta i regeringens politik, kanske i synnerhet utbildningspolitiken,
            följs inte orden av handling. Det är ju lovvärt att ministern
            delar min uppfattning att signalerna om arbetsmiljön för högskolans
            lärare är oroväckande. Men det räcker inte. Ministern måste också
            reagera och agera.
          </note>
          <note>
            Min fråga till utbildningsministern, fru talman, är:
          </note>
          <note>
            Vad tänker ministern göra konkret för att sätta stopp för nedslitningen
            av högskolans lärare och i stället satsa på fler lärare och kvalitet
            för vår personal och för våra studenter?
          </note>
          <note type="speaker">
            Anf. 104 Utbildningsminister THOMAS ÖSTROS (s):
          </note>
          <note>
            Fru talman! Det är ibland festligt att lyssna på
          </note>
          <note>
            Kristdemokraterna i de utbildningspolitiska debatterna. Faktum
            är att Kristdemokraterna under ganska många år agerat som ett
            slags släpankare i utbildningspolitiken, ständigt med förslag
            om mindre anslag än övriga partier, ständigt med förslag på neddragningar
            av initiativ, inte minst när det gällt utbyggnaden, en stadig
            röst för att inte bygga ut högskolan. Efter hand anpassar man
            sig naturligtvis. Man ser vad högskoleutbyggnaden har betytt för
            de studenter som har fått möjlighet att läsa vidare, för de bygder
            som har fått chansen till en helt ny utveckling tack vare att
            man har fått minst en stark högskola i varje län. För landets
            framtid spelar högskolan väldigt stor roll.
          </note>
          <note>
            Vi är inne i en period av unika satsningar på högskolan, inte
            som i början av 90-talet en expansion utan att pengar följde med
            utan här är det en expansion som faktiskt hittills inneburit 6
            miljarder kronor mer av skattemedel till högskolan. Det är en
            väldigt viktig period av utbyggnad, fullt finansierad. Det är
            klart att en sådan snabb utveckling ställer högskolan inför svåra
            utmaningar. Det är klart att det innebär att vi också är i behov
            av en lugnare period framöver, där högskolelärarna känner att
            de har ett beting som går att arbeta med.
          </note>
          <note>
            Det är intressant att titta på Lärarspegeln. Man frågar lärarna
            hur de uppfattar sitt yrke. Att vara lärare i den svenska högskolan
            är ett yrke som står sig mycket väl i förhållande till andra yrken.
            Det är en tuff uppgift, men svaren tyder också på att vi har väldigt
            många lärare som i hög grad är engagerade i sitt arbete, uppskattar
            sitt arbete, den frihet som finns i det och det engagemang som
            man får av att träffa inte minst unga människor som vill studera
            vidare.
          </note>
          <note>
            Det finns en väldigt stark uppskattning av arbetet som högskolelärare.
          </note>
          <note>
            Jag tycker att det är viktigt att vi stärker de ämnen som har
            minst antal lärartimmar, om vi formulerar oss så. I praktiken
            handlar det om att se till att vi får fler seminarier, fler mindre
            föreläsningar, mer av diskussioner mellan studenter och lärare.
            Det är viktigt för lärarna, och det är kolossalt viktigt för studenterna.
            Det är viktigt för den akademiska miljön.
          </note>
          <note>
            Därför är det med tillfredsställelse som vi nu har möjlighet
            att satsa extra just på humaniora och samhällsvetenskap. Förutom
            de vanliga uppräkningarna ökar ersättningen per student med ungefär
            7 % för att man ska få de mindre sammanhangen och de intensiva
            diskussioner som kan komma ur detta och därmed en starkare bildning.
          </note>
          <note>
            Sverige har höga ambitioner. Vår kostnad per student ligger i
            topp i OECD om vi jämför oss med de flesta andra länder. Om Torsten
            Lindström åker ned till kontinenten och tittar på hur det kontinentala
            systemet fungerar finner han att det är mycket stora grupper.
            En svensk högskola har mycket små grupper jämfört med den kontinentala
            modellen. Där är mycket stor utslagning redan på grundnivån. Själva
            idén är att börja med stora grupper så att man kan vaska fram
            de duktigaste som får gå vidare. Vår modell är ju helt annorlunda.
            Man ska ta hand om studenterna, se till att de får en relation
            till lärarna. Då är det viktigt att vi också kan öka ersättningen
            per student.
          </note>
          <note>
            Vad gör då Kristdemokraterna i senaste budgeten?
          </note>
          <note>
            Man har inget intresse av att skapa en öppen högskola. Rekryteringsinsatser
            tar man bort pengar från, 40
          </note>
          <note>
            miljoner. Man minskar utbyggnaden med 60 miljoner. Ni halverar
            ersättningen per student vid Nätuniversitetet och plockar därmed
            in 80 miljoner. Så här kan man hålla på när man skärskådar Kristdemokraternas
            politik. Inga nya initiativ, ingen förnyelse, ingen förändring
            - ett släpankare i högskolepolitiken.
          </note>
          <note>
            Men om Torsten Lindströms interpellation antyder en förändring
            är han hjärtligt välkommen.
          </note>
          <note type="speaker">
            Anf. 105 TORSTEN LINDSTRÖM (kd):
          </note>
          <note>
            Fru talman! Socialdemokraterna har haft åtta år på sig i regering.
            Blir det inte en smula tröttsamt för utbildningsministern att
            ideligen börja prata om något annat än sin egen politik bara för
            att avleda uppmärksamheten. Det är en ganska vanlig socialdemokratisk
            taktik att börja tala om något annat än diskussionen handlar om.
            Som vanligt, fru talman, är det inte särskilt mycket att bry sig
            om när den här typen av påståenden kommer. Det som är intressant,
            fru talman, är att det visar på att det finns en skillnad mellan
            regeringens ord och den verkliga politik som förs.
          </note>
          <note>
            Går vi in och läser Lärarspegeln och tittar på vad högskolans
            och universitetens lärare säger hittar vi att det är många som
            trivs på jobbet, javisst. Men de som trivs är också de som får
            uppleva en frihet, som får uppleva en dräglig arbetssituation,
            drägliga förutsättningar. Men även de, ja, faktiskt det stora
            flertalet, pekar på den oerhört stora arbetsbördan, en arbetsbörda
            som försvåras av att många upplever att förkunskaperna hos studenterna
            försämrats, vilket ytterligare spär på arbetsbördan, ytterligare
            försvårar arbetssituationen. Många lärare uttalar att man vill
            utveckla sin pedagogiska kompetens, men det saknas det i dag i
            hög grad möjlighet till. Det är besvärande eftersom inte minst
            studenterna ofta efterlyser den typen av insatser.
          </note>
          <note>
            Vi kristdemokrater har noterat de här signalerna.
          </note>
          <note>
            Som ett tecken på det lägger vi betydligt mer pengar än regeringen
            och deras stödpartier klarar av just på att stärka grundutbildningen,
            just att stärka antalet lärare vid våra lärosäten. Det här är
            en fortsättning av när vi i början av 1990-talet i den borgerliga
            regeringen började satsa och bygga ut högskolan, tvärt emot den
            socialdemokratiska 80-talspolitiken som hade skurit ned och minskat
            på högskolan. Skillnaden, fru talman, har vi fått se kvitto på
            de senaste åtta åren när socialdemokratin styrt. Den socialdemokratiska
            regeringspolitiken har inte varit riktigt förankrad i verkligheten,
            och priset för det betalas av lärarna och i förlängningen givetvis
            av studenterna. Det betalas i förlängningen av en försämrad kvalitet.
            Och det är ett pris som drabbar hela samhället.
          </note>
          <note>
            Fru talman! Det behövs insatser för att stärka kvaliteten. Vi
            behöver fler lärare i högskolan. Jag är bekymrad när jag ser hur
            antalet forskarstuderande minskar, inte minst inom humaniora,
            samhällskunskap och medicin. Jag är bekymrad när jag vet att trots
            att utbildningsministern gärna slår sig för bröstet och talar
            om hur mycket Sverige satsar på forskning är ju merparten av forskningsanslagen
            faktiskt inte från staten utan från det privata näringslivet,
            och där sjunker anslagen just nu. Det här kräver faktiskt motinsatser.
            Det här kräver moteld. Det kräver en aktiv regeringspolitik, inte
            passivitet med bara ord.
          </note>
          <note>
            Fru talman! Min fråga till utbildningsministern kvarstår trots
            allt: Vilka insatser kommer regeringen att vidta för att stärka
            kvaliteten, öka antalet lärare och se till att vi får en dräglig
            arbetssituation för landets lärare och studenter vid de olika
            lärosätena?
          </note>
          <note type="speaker">
            Anf. 106 Utbildningsminister THOMAS ÖSTROS (s):
          </note>
          <note>
            Fru talman! Jag förstår inte riktigt vad Torsten
          </note>
          <note>
            Lindström menar med förankrad i verkligheten. Är det att föredra
            det som du själv lyfter fram, nämligen att expandera högskolan
            utan att tillföra resurser - det var det du lyfte fram som den
            stora bedriften i början av 90-talet - än att bygga ut högskolan
            med ersättning för varenda ny student som kommer till? Jag föredrar
            det senare. Det har också kostat mycket resurser, 6 miljarder
            kronor. Vi ska komma ihåg att vi är ett av de länder i världen,
            kanske det land i världen, som satsar allra mest på utbildning,
            per capita och som andel av BNP.
          </note>
          <note>
            Vi har varit väl värda alla de pengar det har handlat om. Det
            har faktiskt inneburit en revolution i det svenska samhället.
            Att gå vidare till högskolan är i dag, till skillnad mot Torsten
            Lindströms idealperiod, någonting som börjar bli ganska vanligt.
            Den period som Torsten Lindström pekar på gick ungefär
          </note>
          <note>
            20 % av en årskull vidare till högskolan. Vi hade de stora universiteten,
            och vi hade några små och svaga högskolor. I dag går nästan 50
            % av en årskull vidare till högskolan. Vi har byggt upp nya, starka
            högskolor, minst en i varje län. Det är en stor samhällsförändring,
            som jag inser att Kristdemokraterna har svårt att förlika sig
            med men som jag känner en väldig stolthet över.
          </note>
          <note>
            Det råder inget tvivel om att det har varit en tuff period för
            högskolelärarna. De har blivit många fler.
          </note>
          <note>
            Högskoleverket kom med en rapport i somras som tydde på 10 000
            fler lärare. Det har varit ett mycket expansivt område, men det
            har också inneburit en anspänning på varje högskola. Det är därför
            det är så viktigt att nu när utbyggnaden på 6 miljarder har fullföljts
            har vi chansen att stärka kvaliteten genom att öka ersättningen
            per student. Det gör vi från en nivå där Sverige ligger bland
            de länder som betalar mest per student i OECD-området. Det är
            viktigt för att få den kvalitet vi eftersträvar. Det är relationen
            mellan lärare och studenter som är viktig. Det underlättar ett
            bra arbetsmiljöarbete.
          </note>
          <note>
            Det är också viktigt att när vi öppnar högskolan, bygger en högskola
            som tar emot nya grupper, att vi inser att det behövs en pedagogisk
            förnyelse inom högskolan. Där önskar jag att Torsten Lindström
            också hade ett engagemang. Det behövs möjlighet till vidareutbildning,
            ett ledarskap i högskolan som gör att högskolelärare känner att
            de har chansen att utvecklas under hela deras yrkesliv.
          </note>
          <note>
            Vi har tagit viktiga steg. Från och med förra året går det inte
            att anställas som högskolelärare i svensk högskola utan att ha
            pedagogisk utbildning. Det gör att vi nu har en mycket stor aktivitet
            på våra högskolor. Man satsar på att erbjuda pedagogisk utbildning,
            utveckla det pedagogiska innehållet i utbildningen, vilket stärker
            lärarnas ställning. Det är ett exempel på hur vi under utbyggnaden,
            med kvalitetssatsningarna, också driver på innehållet i att vara
            högskolelärare.
          </note>
          <note>
            Här ingår också möjligheten till forskning. Den är viktig. Alla
            högskolelärare ser det inte som sin uppgift. Men många göra det,
            och de ska ha rätt och möjlighet till det. Men vi måste också
            erbjuda den pedagogiska vägen att gå vidare och känna sig stärkt
            i sin yrkesroll och utvecklas.
          </note>
          <note>
            Det är roligt att det generationsskifte som vi har framför oss
            är underbyggt av att det är så många som har doktorerat och tagit
            licexamen. Det är inte antalet forskarstuderande som är det viktiga,
            utan det är antalet som disputerar som är det viktiga. Där ser
            vi en fortsatt mycket kraftig och fin utveckling: en fördubbling
            på tio år, etta i världen tillsammans med
          </note>
          <note>
            Schweiz på antalet disputationer i vårt samhälle. Det ska vi
            min själ vara stolta över, men vi måste fortsätta att locka fler
            till forskarutbildningen. Där har vi framtidens lärare, och det
            borde Kristdemokraterna fundera över.
          </note>
          <note type="speaker">
            Anf. 107 TORSTEN LINDSTRÖM (kd):
          </note>
          <note>
            Fru talman! Fortfarande har utbildningsministern inte svarat
            på frågan i interpellationen. Vilka åtgärder tänker regeringen
            vidta för att stärka kvaliteten och öka antalet lärare i högskolor
            och universitet? Jag noterar till min tillfredsställelse utbildningsministerns
            engagemang för pedagogisk förnyelse. Innan jag hade förmånen att
            få inträda i denna kammare och börja samtala med ministern var
            min profession att utbilda just lärare, bland annat vid högskolor
            och universitet.
          </note>
          <note>
            Det gläder mig att utbildningsministern har det engagemanget.
          </note>
          <note>
            Utbildningsministern har inte pekat på några som helst lösningar
            för de problem som finns i dag. Tvärtom! När det gäller den långsiktiga
            tillväxten av lärarkåren, forskarutbildningen, ser vi i dag både
            ett sjunkande antal forskarstuderande inom flera områden, humaniora,
            samhällsvetenskap, medicin, och vi ser effekterna av den förändring
            som gjordes i antagningen till forskarutbildningen för några år
            sedan av regeringen. Vi ser inte bara detta, vi ser att möjligheterna
            för nya doktorer att ytterligare kvalificera sig blir färre, att
            få befattningar som forskarassistenter och liknande. De blir allt
            sämre. Det går inte ihop med en långsiktig utvecklingspolitik
            för våra lärosäten. Orden stämmer inte med handlingen. Sedan kan
            utbildningsministern berömma sig över antalet doktorer, men vi
            ska komma ihåg att det tar ett antal år att bli doktor. Därför
            är det först nu vi kan se på antalet forskarstuderande vad vi
            har att vänta oss framöver, nämligen färre forskarexamina.
          </note>
          <note>
            Fru talman! Utbildningsministern har ännu inte svarat på frågan:
            Vad tänker regeringen göra för att öka antalet lärare och därmed
            värna kvaliteten inom högskolan? Jag tycker, fru talman, att utbildningsministern
            är skyldig att ge det svaret till våra lärare och studenter vid
            landets lärosäten.
          </note>
          <note type="speaker">
            Anf. 108 Utbildningsminister THOMAS ÖSTROS (s):
          </note>
          <note>
            Fru talman! Torsten Lindström kan väl anstränga sig något för
            att lyssna på svaren han får på sin interpellation. Det blir en
            meningslös diskussion om man stänger igen öronen strax efter det
            att man har fått svaret.
          </note>
          <note>
            Jag välkomnar om Kristdemokraterna börjar tillfriskna i synen
            på högskolan. Kristdemokraterna har under ganska lång tid varit
            ointresserat av utvecklingen och hela tiden haft lägre ambitioner
            än till och med sina borgerliga vänner. Det skulle vara välkommet
            om det Torsten Lindström säger tyder på att en omsvängning skulle
            vara på gång. Men det märks inte annat än i orden. Det liknar
            när Kristdemokraterna talar om reformer i studiemedelssystemet,
            reformer i forskningen och i utbildningen. När man tittar i tabellerna
            visar det sig att det handlar om besparingar och försämringar.
          </note>
          <note>
            Ta till exempel diskussionen om den öppna högskolan. Med den
            förankring som Kristdemokraterna har i kommunvärlden är det förvånande
            att det är så lite engagemang för att knäcka den sociala snedrekryteringen,
            att öka den etniska mångfalden. I stället sparar man på initiativen,
            drar undan allt som heter distansutbildning, decentraliserad utbildning,
            pedagogisk förnyelse, nya rekryteringsinsatser. Där gör man sina
            besparingsinsatser i budgeten. Då blir det svårt att påstå att
            man driver på för en förnyelse av högskolan.
          </note>
          <note>
            Det kommer en möjlighet till hösten med ytterligare budgetar.
            Jag ska med stor uppmärksamhet följa
          </note>
          <note>
            Kristdemokraternas utveckling.
          </note>
          <note>
            Själv är jag fullt engagerad i att just se till att vi har resurser
            för utbyggnad. De resurserna används till att anställa lärare.
            Lärarna hämtar vi bland våra disputerade. Andelen disputerade
            har ökat något, vilket är positivt. Det tyder på att det i dag
            finns en fin produktion av disputerade i olika ämnen. Det var
            också vad Sveriges Universitetslärarförbund konstaterade när man
            gjorde sin översikt häromåret. Vi ser just nu ut att klara försörjningen,
            men om vi ska klara den i framtiden behövs det ännu fler som disputerar
            vid våra lärosäten.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2002/03:233 om skolskjuts
          </note>
          <note type="speaker">
            Anf. 109 Utbildningsminister THOMAS ÖSTROS (s):
          </note>
          <note>
            Fru talman! Else-Marie Lindgren har frågat mig vad jag tänker
            göra för att hitta en lösning på den uppkomna situationen och
            vägleda kommunerna i frågan om rätten till skolskjuts.
          </note>
          <note>
            Rätten till skolskjuts regleras i 4 kap. skollagen
          </note>
          <note>
            (1985:1100). Där anges att hemkommunen är skyldig att sörja för
            att det för eleverna i grundskolan anordnas kostnadsfri skolskjuts,
            om sådan behövs med hänsyn till färdvägens längd, trafikförhållanden,
            funktionshinder hos en elev eller någon annan särskild omständighet.
            I skollagen görs vissa inskränkningar i kommunens skyldighet,
            bland annat i fråga om elever som väljer att gå i en annan grundskola
            än den som kommunen annars skulle ha placerat dem i om något önskemål
            om en viss skola inte hade framställts.
          </note>
          <note>
            När det gäller tillämpningen av skollagens bestämmelser gäller,
            i enlighet med den decentraliserade ansvarsfördelning som riksdagen
            slagit fast för skolområdet, att kommunerna själva inom lagens
            ramar har att avgöra hur bestämmelserna närmare ska tillämpas.
            Bestämmelserna om skolskjuts har prövats rättsligt ett antal gånger
            - både av Skolverket som tillsynsmyndighet och av förvaltningsdomstolar.
          </note>
          <note>
            Regeringsrätten meddelade i december 2002 en dom om skolskjuts
            vid växelvis boende (mål nr 6856-
          </note>
          <note>
            2001). Domstolen gjorde där den bedömningen att en tillämpning
            av skollagen som innebar att rätten till kostnadsfri skolskjuts
            vid växelvis boende var begränsad till resor mellan den bostad
            där barnet var folkbokfört och skolan, framstod som stridande
            mot principen om en kostnadsfri utbildning.
          </note>
          <note>
            Skollagskommittén har i sitt betänkande SOU
          </note>
          <note>
            2002:121 Skollag för kvalitet och likvärdighet beträffande skolskjuts
            föreslagit att skollagens bestämmelser bör preciseras så att det
            klart framgår att endast en bostadsadress ska ligga till grund
            för bedömningen av rätten till skolskjuts. Kommitténs förslag
            är nu ute på remiss, och propositionsarbetet kommer att påbörjas
            till hösten.
          </note>
          <note>
            Jag håller med Else-Marie Lindgren om att rätten till kostnadsfri
            skolskjuts är en viktig förutsättning för att rätten till utbildning
            ska kunna tillgodoses och att skolplikten ska kunna fullgöras.
          </note>
          <note>
            Jag har också förståelse för att möjligheten till växelvis boende
            underlättas av att skolskjuts tillhandahålls från båda föräldrarnas
            hem. En långtgående skyldighet för kommunerna att erbjuda kostnadsfri
            skolskjuts skulle dock kunna medföra stora ekonomiska konsekvenser
            för enskilda kommuner. Regeringsrättens dom från december 2002
            avser hur nu gällande bestämmelser ska tolkas medan Skollagskommitténs
            betänkande innehåller förslag om hur bestämmelserna i framtiden
            ska utformas. Som statsråd kan jag inte gå in och styra över hur
            kommunerna ska tillämpa gällande lagstiftning. Jag vill nu avvakta
            remissbehandlingen av Skollagskommitténs förslag.
          </note>
          <note>
            Därefter kommer jag att ställning till vilka åtgärder som kan
            behöva vidtas.
          </note>
          <note type="speaker">
            Anf. 110 ELSE-MARIE LINDGREN (kd):
          </note>
          <note>
            Fru talman! Först ber jag att få tacka för svaret på min interpellation.
            Jag kan konstatera mellan raderna att utbildningsministern till
            viss del håller med om att det är ett dilemma som kommunerna står
            inför.
          </note>
          <note>
            Omfattningen av kommunernas skyldighet att anordna skolskjuts
            är, som anges i svaret, en skyldighet enligt skollagen. Och kommunerna
            råder över sin planering av skolverksamheten och över placering
            av eleverna på olika skolor enligt närhetsprincipen.
          </note>
          <note>
            Kommunerna har i regel föreskrifter för hur detta ska gå till.
          </note>
          <note>
            För att kunna upprätthålla ett system för skolskjuts måste de
            uppgifter som ligger till grund för detta vara tillförlitliga
            och långsiktiga. Folkbokföringsregistret är ju vedertaget och
            enligt nuvarande lag grunden för en persons bosättning även i
            andra sammanhang. Det blir mycket svårt för kommunerna att planera
            sin skolskjutsverksamhet om en elev kan tänkas bo på flera adresser.
            Det kanske inte är givet att det alltid är två adresser det handlar
            om. Dessutom är det inte alls säkert att det på förhand fastslås
            var eleven ska hämtas vid skolskjuts.
          </note>
          <note>
            Det blir alltså oerhört svårt för kommunerna med planering, och
            naturligtvis får det oanade kostnadskonsekvenser, som ministern
            håller med om.
          </note>
          <note>
            Man kan ställa sig frågan: Om en elev bosätter sig i en annan
            kommun och har rätt till skolskjuts, och så finns det en annan
            elev som väljer en annan skola men den inte har rätt till skolskjuts,
            hur funderar ministern i de banorna?
          </note>
          <note>
            Fru talman! I och med Regeringsrättens dom i december 2002 medgavs
            skolskjuts vid växelvis boende, och det har nu bildats en rättspraxis.
            Det betyder att det i många kommuner nu finns ansökningar, och
            vi har också överklaganden när det gäller skolskjutsdomar. Redan
            den 29 januari, bara drygt en månad efter att domen föll, fanns
            det i en kommun i södra
          </note>
          <note>
            Sverige hela nio ansökningar. Där handlade det inte alltid om
            att man hade gemensam vårdnad, utan man ansökte på grund av att
            man hade delat boende.
          </note>
          <note>
            I mitt eget hemlän, Älvsborg - jag kommer från
          </note>
          <note>
            Borås - har vi en elev som söker från en annan kommun och vill
            ha skolskjuts till Borås kommun.
          </note>
          <note>
            Det är ju rättspraxis som råder nu, och det kommer att bli många
            dyra taxiresor som kommunerna får betala. Här kan det i förlängningen
            också bli tal om flyg. Vem har sagt att föräldrar som har gemensam
            vårdnad alltid kommer att bo i närheten av varandra, även om det
            vore önskvärt för barnens skull?
          </note>
          <note type="speaker">
            Anf. 111 Utbildningsminister THOMAS ÖSTROS (s):
          </note>
          <note>
            Fru talman! Jag delar Else-Marie Lindgrens uppfattning att det
            här domslutet kan ställa till planeringssvårigheter för en kommun
            och att det kan vara svårt att överblicka kostnaderna. Däremot
            kan jag som statsråd inte ge mig in och tolka domen. Det är icke
            lämpligt att göra det för ett enskilt statsråd.
          </note>
          <note>
            Nu har vi ett förslag från Skollagskommittén, som kommer i nästan
            samma veva som denna dom, som handlar om att förändra i lagstiftningen.
            Det förslaget är ute på remiss. Jag avvaktar med att ytterligare
            kommentera detta innan jag har möjlighet att se vad remissinstanserna
            säger om det konkreta förslag som finns.
          </note>
          <note>
            Jag har också en dialog med kommuner. Jag får naturligtvis också
            kontakt med föräldrar som har synpunkter på detta.
          </note>
          <note>
            Det är en viktig process vi nu går igenom, och under den tid
            som vi har förslaget ute på remiss har jag inte mycket att tillägga
            när det gäller just tolkningen av domen. Den får nu kommunerna
            ta till sig och tolka utifrån sin egen belägenhet.
          </note>
          <note type="speaker">
            Anf. 112 ELSE-MARIE LINDGREN (kd):
          </note>
          <note>
            Fru talman! Ministern hänvisar till Skollagskommitténs förslag,
            som nu är ute på remiss. Såvitt jag vet har remisstiden också
            förlängts, så beskedet kommer inte så snabbt.
          </note>
          <note>
            Under tiden kommer kommunerna att få oväntade och ökade kostnader
            och även praktiska tillämpningsproblem, som jag sade tidigare.
            Man måste då tillgodose den utvidgade rätten till skolskjuts.
          </note>
          <note>
            Jag funderar hur man ska hantera de fall som nu blir rättsprejudikat
            när det gäller skolskjutsarna, om ministern väljer att följa Skollagskommitténs
            förslag.
          </note>
          <note>
            Jag tycker att det är det enda riktiga i det här sammanhanget,
            nämligen att ha som utgångspunkt att folkbokföringsadressen ger
            rätt till skolskjuts. Det här kan krångla till det, som jag ser
            det. Hur ska ministern lösa den biten?
          </note>
          <note>
            För övrigt ser jag att det kommer att ta ganska lång tid innan
            Skollagskommitténs förslag blir en lag.
          </note>
          <note>
            Det är inte alls säkert att remissinstanserna går på det här
            förslaget i fortsättningen. Är det möjligtvis så att vi är på
            väg att få en ny färdtjänst inom skolans ram?
          </note>
          <note>
            Fru talman! Ministern har i sitt svar hänvisat till att han avvaktar.
            Han säger också att han inte vill gå in och styra över kommunerna,
            att han inte ska utöva den makten som minister. Det tycker jag
            är mycket klokt. Det är klokt i alla sammanhang, men det finns
            sammanhang där ministern och andra över huvud taget har gått in
            och styrt väldigt starkt i kommunernas självbestämmande. Här gäller
            att kommunerna är eniga i skolskjutsfrågan, som jag har förstått,
            utifrån
          </note>
          <note>
            Kommunförbundets förslag.
          </note>
          <note>
            Låt det förslag som Skollagskommittén har lagt fram få gälla,
            för allas bästa.
          </note>
          <note>
            Överläggningen var härmed avslutad.
          </note>
          <note>
            9 § Anmälan om inkomna faktapromemorior om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM52 Minimikrav på utbildning för sjöfolk
          </note>
          <note>
            KOM(2003 1 till trafikutskottet
          </note>
          <note>
            2002/03:FPM53 Förslag om inrättande av en europeisk nät- och
            informationssäkerhetsbyrå
          </note>
          <note>
            KOM(2003)63 till trafikutskottet
          </note>
          <note>
            10 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Justitieutskottets betänkande 2002/03:JuU9
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 2002/03:44 Arbetsmarknadspolitiken
            förstärks
          </note>
          <note>
            2002/03:A3 av Anders G Högmark m.fl. (m)
          </note>
          <note>
            2002/03:A4 av Erik Ullenhag m.fl. (fp)
          </note>
          <note>
            2002/03:A5 av Stefan Attefall m.fl. (kd)
          </note>
          <note>
            Trafikutskottets betänkande
          </note>
          <note>
            2002/03:TU3 Transportpolitik
          </note>
          <note>
            Konstitutionsutskottets betänkanden
          </note>
          <note>
            2002/03:KU21 Frågor om kommunal kompetens
          </note>
          <note>
            2002/03:KU25 Massmediefrågor
          </note>
          <note>
            Utbildningsutskottets betänkanden
          </note>
          <note>
            2002/03:UbU7 Studiemedelsfrågor m.m.
          </note>
          <note>
            2002/03:UbU8 Elever med funktionshinder
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 25 mars
          </note>
          <note>
            2002/03:251 av Marita Aronson (fp) till statsrådet
          </note>
          <note>
            Morgan Johansson
          </note>
          <note>
            Socialtjänstlagen och informationsskyldighet
          </note>
          <note>
            2002/03:252 av Gustav Fridolin (mp) till näringsminister Leif
            Pagrotsky
          </note>
          <note>
            Privatisering av vattenförsörjning och vattenresurser
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 1 april.
          </note>
          <note>
            13 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts
          </note>
          <note>
            den 25 mars
          </note>
          <note>
            2002/03:717 av Marietta de Pourbaix-Lundin (m) till miljöminister
            Lena Sommestad
          </note>
          <note>
            Väg 73
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 1 april.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 25 mars
          </note>
          <note>
            2002/03:660 av Rolf Gunnarsson (m) till statsrådet
          </note>
          <note>
            Berit Andnor
          </note>
          <note>
            Sänkt pension
          </note>
          <note>
            2002/03:707 av Maria Öberg (s) till statsrådet Ulrica
          </note>
          <note>
            Messing
          </note>
          <note>
            Person- och godstransporter efter Norrlandskusten
          </note>
          <note>
            2002/03:709 av Elizabeth Nyström (m) till statsrådet
          </note>
          <note>
            Ulrica Messing
          </note>
          <note>
            Högsta säkerhet vid vägarbete
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 1 april.
          </note>
          <note>
            15 § Kammaren åtskildes kl. 19.40.
          </note>
          <note>
            Förhandlingarna leddes av andre vice talmannen från sammanträdets
            början till ajourneringen kl. 16.22 och av tredje vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
