<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--40</head>
          <docDate when="2002-12-19">2002-12-19</docDate>
        </div>
      </front>
      <body>
        <div>
          <note>
            19.00 - 20.28
          </note>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            2002/03:40
          </note>
          <note>
            --------------------------------------------------------------------------------
          </note>
          <note>
            ----------
          </note>
          <note>
            1 § Val av förste vice talman
          </note>
          <note type="speaker">
            Anf. 1 FREDRIK REINFELDT (m):
          </note>
          <note>
            Fru talman! Jag vill på den moderata riksdagsgruppens vägnar
            föreslå Per Westerberg.
          </note>
          <note>
            Kammaren valde med acklamation Per Westerberg till riksdagens
            förste vice talman från och med den 1 januari 2003.
          </note>
          <note>
            2 § Val av tre riksrevisorer
          </note>
          <note type="speaker">
            Anf. 2 PER UNCKEL (m):
          </note>
          <note>
            Fru talman! Riksdagen ska i dag fatta det tredje av höstens beslut
            om inrättande av en oberoende riksrevision under riksdagen. Beslutet
            söker sina paralleller så långt tillbaka i tiden som till grundlagsfästningen
            av det i dag världskända svenska JO-ämbetet i samband med 1809
            års författning.
          </note>
          <note>
            De beslut riksdagen har fattat om Riksrevisionen under den gångna
            hösten har baserats på det som, tillsammans med den nödvändiga
            och konfliktfyllda debatten om olika synsätt på vårt lands framtid,
            utgör kärnan i det svenska parlamentariska arbetet, nämligen förmåga
            att uppnå en kompromiss när sådant bedöms som angeläget.
          </note>
          <note>
            Kompromissen har inneburit att samtliga partier kunnat ställa
            sig bakom inrättandet av Riksrevisionen. Jag vågar mig dessutom
            på gissningen att med perspektiv ska det inte uteslutas att kompromissen
            på sina egna meriter är bättre kvalitativt än de ingående delarna
            som utgör själva kompromissens kärna.
          </note>
          <note>
            I dag ska riksdagen fatta beslut om det som ska ge den nya myndigheten
            liv, om de tre personer som gemensamt ska leda Riksrevisionens
            arbete. Detta beslut är ingen kompromiss. Ett samlat utskott har
            funnit tre personer bäst lämpade att fylla de krav på integritet,
            oväld och kvalitet som riksdagen har anledning att ställa på de
            tre revisorer som nu ska iklädas ett av landets viktigaste ämbeten.
          </note>
          <note>
            Fru talman! På ett enhälligt konstitutionsutskotts vägnar ber
            jag att få föreslå till val av tre riksrevisorer följande:
          </note>
          <note>
            att riksdagen för tiden från den 1 juli 2003 till dess nytt val
            har genomförts under tredje året därefter väljer Kjell Larsson,
            att riksdagen för tiden från den 1 juli 2003 till dess nytt val
            har genomförts under femte året därefter väljer Lennart Grufberg
            och att riksdagen för tiden från den 1 juli 2003 till dess nytt
            val har genomförts under sjunde året därefter väljer Eva Lindström
            samt att riksdagen väljer Lennart Grufberg att svara för myndighetens
            administrativa ledning.
          </note>
          <note>
            En promemoria med föreslagna namn hade delats ut till kammarens
            ledamöter. Promemorian hade följande lydelse:
          </note>
          <note>
            Till riksdagens kammare
          </note>
          <note>
            Konstitutionsutskottet har berett frågan om val av tre riksrevisorer.
          </note>
          <note>
            Konstitutionsutskottet föreslår enhälligt att riksdagen för tiden
            från den 1 juli 2003 till dess nytt val har genomförts under tredje
            året därefter väljer Kjell Larsson, att riksdagen för tiden från
            den 1 juli 2003 till dess nytt val har genomförts under femte
            året därefter väljer Lennart Grufberg och att riksdagen för tiden
            från den 1 juli 2003 till dess nytt val har genomförts under sjunde
            året därefter väljer Eva Lindström samt att riksdagen väljer Lennart
            Grufberg att svara för myndighetens administrativa ledning.
          </note>
          <note>
            Stockholm den 10 december 2002
          </note>
          <note>
            På konstitutionsutskottets vägnar
          </note>
          <note>
            Per Unckel
          </note>
          <note>
            Konstitutionsutskottet hade enhälligt föreslagit att riksdagen
          </note>
          <note>
            för tiden från den 1 juli 2003 till dess nytt val har genomförts
            under tredje året därefter väljer Kjell
          </note>
          <note>
            Larsson till riksrevisor, för tiden från den 1 juli 2003 till
            dess nytt val har genomförts under femte året därefter väljer
            Lennart
          </note>
          <note>
            Grufberg till riksrevisor, för tiden från den 1 juli 2003 till
            dess nytt val har genomförts under sjunde året därefter väljer
            Eva
          </note>
          <note>
            Lindström till riksrevisor, väljer Lennart Grufberg att svara
            för myndighetens administrativa ledning.
          </note>
          <note>
            Kammaren biföll konstitutionsutskottets förslag och valde därmed
          </note>
          <note>
            för tiden från den 1 juli 2003 till dess nytt val har genomförts
            under tredje året därefter till riksrevisor
          </note>
          <note>
            Kjell Larsson
          </note>
          <note>
            för tiden från den 1 juli 2003 till dess nytt val har genomförts
            under femte året därefter till riksrevisor
          </note>
          <note>
            Lennart Grufberg
          </note>
          <note>
            för tiden från den 1 juli 2003 till dess nytt val har genomförts
            under sjunde året därefter till riksrevisor
          </note>
          <note>
            Eva Lindström
          </note>
          <note>
            att svara för myndighetens administrativa ledning
          </note>
          <note>
            Lennart Grufberg
          </note>
          <note>
            3 § Utökning av antalet extra suppleanter i vissa utskott
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter från och med den 1 januari
            2003 skulle utökas enligt följande:
          </note>
          <note>
            från 23 till 24 i finansutskottet från 21 till 23 i näringsutskottet
          </note>
          <note>
            Kammaren medgav dessa utökningar.
          </note>
          <note>
            4 § Val av extra suppleanter i vissa utskott
          </note>
          <note>
            Företogs val av extra suppleanter i finansutskottet och näringsutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i finansutskottet
          </note>
          <note>
            Anne-Marie Pålsson (m)
          </note>
          <note>
            suppleanter i näringsutskottet
          </note>
          <note>
            Ola Sundell (m)
          </note>
          <note>
            Per Westerberg (m)
          </note>
          <note>
            5 § Nya riksdagsledamöter, m.m.
          </note>
          <note>
            Upplästes och lades till handlingarna följande från
          </note>
          <note>
            Valprövningsnämnden inkomna
          </note>
          <note>
            Berättelse om granskning av bevis för riksdagsledamöter och ersättare
            för riksdagsledamöter
          </note>
          <note>
            Till Valprövningsnämnden har från Valmyndigheten inkommit bevis
            om att dels Stefan Hagfeldt (m), Norrköping, utsetts till ny ledamot
            av riksdagen fr.o.m. den 1 januari 2003
          </note>
          <note>
            sedan Per Unckel (m) avsagt sig sitt uppdrag som riksdagsledamot,
            dels Magdalena Andersson (m), Jönköping, utsetts till ny ledamot
            av riksdagen fr.o.m. den 1 januari
          </note>
          <note>
            2003 sedan Anders Björck (m) avsagt sig sitt uppdrag som riksdagsledamot.
          </note>
          <note>
            Från Valmyndigheten har också inkommit protokoll angående utseende
            av ersättare.
          </note>
          <note>
            Valprövningsnämnden har denna dag granskat bevisen för de nya
            ledamöterna och protokollen angående ersättare och därvid funnit
            att de blivit utfärdade i enlighet med 19 kap. 11 § vallagen.
          </note>
          <note>
            Stockholm den 18 december 2002
          </note>
          <note>
            Staffan Magnusson/
          </note>
          <note>
            Kerstin Siverby
          </note>
          <note>
            6 § Kompletteringsval till vissa utskott
          </note>
          <note>
            Tredje vice talmannen meddelade att Moderata samlingspartiets
            riksdagsgrupp på grund av uppkomna vakanser anmält
          </note>
          <note>
            Stefan Hagfeldt som ledamot i näringsutskottet efter Ola Sundell
            och som suppleant i socialutskottet efter Catharina Elmsäter-Svärd
            och
          </note>
          <note>
            Magdalena Andersson som suppleant i socialförsäkringsutskottet,
            socialutskottet och bostadsutskottet efter Björn Hamilton.
          </note>
          <note>
            Tredje vice talmannen förklarade valda till
          </note>
          <note>
            ledamot i näringsutskottet
          </note>
          <note>
            Stefan Hagfeldt (m)
          </note>
          <note>
            suppleant i socialförsäkringsutskottet
          </note>
          <note>
            Magdalena Andersson (m)
          </note>
          <note>
            suppleanter i socialutskottet
          </note>
          <note>
            Magdalena Andersson (m)
          </note>
          <note>
            Stefan Hagfeldt (m)
          </note>
          <note>
            suppleant i bostadsutskottet
          </note>
          <note>
            Magdalena Andersson (m)
          </note>
          <note>
            7 § Anmälan om återtagande av plats i riksdagen
          </note>
          <note>
            Tredje vice talmannen meddelade att Inger Lundberg (s) skulle
            återta sin plats i riksdagen från och med den 20 december varigenom
            uppdraget som ersättare skulle upphöra för Ameer Sachet.
          </note>
          <note>
            8 § Justering av protokoll
          </note>
          <note>
            Justerades protokollet för den 13 december.
          </note>
          <note>
            9 § Meddelande om statistiska uppgifter om riksdagsarbetet
          </note>
          <note>
            Tredje vice talmannen meddelade att statistiska uppgifter om
            riksdagsarbetet delats ut till kammarens ledamöter.
          </note>
          <note>
            Statistiken skulle fogas som bilaga till detta protokoll.
          </note>
          <note>
            10 § Anmälan om inkommen faktapromemoria om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM30 Förstärkt samarbete angående förlust av rättigheter
            till justitieutskottet
          </note>
          <note>
            11 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Finansutskottets betänkanden 2002/03:FiU2-FiU5
          </note>
          <note>
            Konstitutionsutskottets betänkande 2002/03:KU14
          </note>
          <note>
            12 § Beslut om ärenden som slutdebatterats den 18 december
          </note>
          <note>
            AU1 Utgiftsområde 13 Arbetsmarknad
          </note>
          <note>
            Punkt 1 (Allmän inriktning av politiken m.m.)
          </note>
          <note>
            1. utskottet
          </note>
          <note>
            2. res. 1 (c, m, fp, kd)
          </note>
          <note>
            Votering:
          </note>
          <note>
            170 för utskottet
          </note>
          <note>
            140 för res. 1
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 25 v, 15 mp
          </note>
          <note>
            För res. 1: 49 m, 43 fp, 29 kd, 19 c
          </note>
          <note>
            Frånvarande: 14 s, 6 m, 5 fp, 4 kd, 5 v, 3 c, 2 mp
          </note>
          <note>
            Punkt 2 (EMU och arbetsmarknaden)
          </note>
          <note>
            1. utskottet
          </note>
          <note>
            2. res. 2 (v)
          </note>
          <note>
            Votering:
          </note>
          <note>
            272 för utskottet
          </note>
          <note>
            25 för res. 2
          </note>
          <note>
            14 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 49 m, 43 fp, 29 kd, 19 c, 1 mp
          </note>
          <note>
            För res. 2: 25 v
          </note>
          <note>
            Avstod: 14 mp
          </note>
          <note>
            Frånvarande: 13 s, 6 m, 5 fp, 4 kd, 5 v, 3 c, 2 mp
          </note>
          <note>
            Gustav Fridolin (mp) anmälde att han avsett att rösta nej men
            markerats ha avstått från att rösta.
          </note>
          <note>
            Punkt 3 (Lönebidragsfrågor)
          </note>
          <note>
            1. utskottet
          </note>
          <note>
            2. res. 3 (fp)
          </note>
          <note>
            3. res. 5 (c)
          </note>
          <note>
            Förberedande votering:
          </note>
          <note>
            43 för res. 3
          </note>
          <note>
            19 för res. 5
          </note>
          <note>
            249 avstod
          </note>
          <note>
            38 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            215 för utskottet
          </note>
          <note>
            44 för res. 3
          </note>
          <note>
            52 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 44 m, 25 v, 15 mp
          </note>
          <note>
            För res. 3: 1 m, 43 fp
          </note>
          <note>
            Avstod: 4 m, 29 kd, 19 c
          </note>
          <note>
            Frånvarande: 13 s, 6 m, 5 fp, 4 kd, 5 v, 3 c, 2 mp
          </note>
          <note>
            Cecilia Magnusson (m) anmälde att hon avsett att rösta ja men
            markerats ha avstått från att rösta.
          </note>
          <note>
            Punkt 4 (Arbetskraftsbehov i trädgårdsnäringen)
          </note>
          <note>
            1. utskottet
          </note>
          <note>
            2. res. 6 (kd)
          </note>
          <note>
            Kammaren biföll utskottets förslag med acklamation.
          </note>
          <note>
            Punktena 5-9
          </note>
          <note>
            Kammaren biföll utskottets förslag.
          </note>
          <note>
            AU2 Utgiftsområde 14 Arbetsliv
          </note>
          <note>
            Punkt 1 (Allmänt om arbetslivspolitiken)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd)
          </note>
          <note>
            4. res. 3 (c)
          </note>
          <note>
            Förberedande votering 1:
          </note>
          <note>
            29 för res. 2
          </note>
          <note>
            19 för res. 3
          </note>
          <note>
            263 avstod
          </note>
          <note>
            38 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            49 för res. 1
          </note>
          <note>
            29 för res. 2
          </note>
          <note>
            233 avstod
          </note>
          <note>
            38 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            212 för utskottet
          </note>
          <note>
            49 för res. 1
          </note>
          <note>
            50 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 41 fp, 25 v, 15 mp
          </note>
          <note>
            För res. 1: 49 m
          </note>
          <note>
            Avstod: 2 fp, 29 kd, 19 c
          </note>
          <note>
            Frånvarande: 13 s, 6 m, 5 fp, 4 kd, 5 v, 3 c, 2 mp
          </note>
          <note>
            Punkt 5 (Kompetenssparande)
          </note>
          <note>
            1. utskottet
          </note>
          <note>
            2. res. 7 (c, m, fp, kd)
          </note>
          <note>
            Votering:
          </note>
          <note>
            170 för utskottet
          </note>
          <note>
            141 för res. 7
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 25 v, 15 mp
          </note>
          <note>
            För res. 7: 1 s, 49 m, 43 fp, 29 kd, 19 c
          </note>
          <note>
            Frånvarande: 13 s, 6 m, 5 fp, 4 kd, 5 v, 3 c, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            13 § Utvidgning av reglerna om framskjuten beskattning vid vissa
            andelsbyten m.m.
          </note>
          <note>
            Föredrogs skatteutskottets betänkande 2002/03:SkU5
          </note>
          <note>
            Utvidgning av reglerna om framskjuten beskattning vid vissa andelsbyten
            m.m. (prop. 2002/03:15).
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 3 ANNE-MARIE PÅLSSON (m):
          </note>
          <note>
            Fru talman! I dag ska kammaren fatta beslut om en viktig fråga,
            nämligen frågan om hur småföretagare ska beskattas. Det handlar
            inte om beskattning i allmänna termer utan om hur beskattningen
            ska ske när en strukturaffär har inträffat.
          </note>
          <note>
            Frågan är viktig. Den innehåller en rad principiella överväganden
            med långtgående räckvidd. Därför är det synd att bänkarna, som
            så ofta är fallet här i kammaren, gapar tomma. Det är tråkigt
            att inte fler representanter för det statsbärande partiet är här
            för att höra hur effekterna av den politik som man fattar beslut
            om påverkar näringsverksamhet och enskilda näringsidkare.
          </note>
          <note>
            Frågan är också komplicerad, för den innehåller en rad teknikaliteter
            på skatterättens område. Skulle man fördjupa sig i dessa skulle
            debatten bli oändligt komplicerad och dessutom ganska tråkig.
            Samtidigt är det ganska nödvändigt att man förstår sig på de här
            teknikaliteterna för att också förstå frågans särskilda art och
            betydelse. Jag ska ändå försöka undvika den typen av resonemang
            och i stället gå in på de principiella förutsättningarna för just
            den här typen av beskattning.
          </note>
          <note>
            Låt mig inledningsvis peka på de tre olika komplex och regelsystem
            som har givit upphov till den här problematiken. Det första sammanhänger
            med den generella beskattningen av småföretag. På grund av den
            minst sagt ogenerösa hållning som Socialdemokraterna har gentemot
            småföretag har vi fått en skattestruktur för småföretag som innebär
            att merparten av de inkomster som uppstår ska beskattas som inkomst
            av tjänst, det vill säga ganska högt - eller mycket högt.
          </note>
          <note>
            Detta är egendomligt eftersom enskild näringsverksamhet i sig
            ger upphov till en rad risker som inte en anställd person är utsatt
            för. För det första är det så att en enskild näringsidkare också
            är ägare till sitt företag. Därmed riskerar man det kapital man
            har satt in i sitt företag. För de flesta handlar det om ett aktiekapitel
            på 100 000 kronor, vilket är ett mycket stort belopp för den största
            delen av svenska folket.
          </note>
          <note>
            Därtill är en näringsidkare i många avseenden också en borgenär,
            det vill säga en långivare, eftersom en enskild näringsidkare
            regelmässigt måste ingå personlig borgen för de skulder som ges
            till företaget.
          </note>
          <note>
            Därmed ansvarar ju också näringsidkaren för det kapital som lånas
            ut till företaget. Skulle företaget gå omkull kommer näringsidkaren
            att bli ensam betalningsansvarig för dessa skulder - inte alltid
            men i många fall. Effekterna av detta har vi sett många exempel
            på, till och med tragiska sådana.
          </note>
          <note>
            Dessutom kan man påpeka att de kunskaper, alltså det humankapital,
            som en enskild näringsidkare bygger upp har en särskild avkastning
            i företaget men inte en lika stor avkastning i någon annans näringsverksamhet
            i något annat företag.
          </note>
          <note>
            Men för dessa risker som en enskild näringsidkare tar på sig
            tillåter inte skattesystemet som det ser ut i dag näringsidkaren
            en riskkompensation. Det är egendomligt, för i nästan alla andra
            sammanhang tycker man att en riskpremie är en självklarhet. Det
            finns en uppsjö av vetenskapliga studier där man försöker beräkna
            riskpremien, och man har kommit fram till ungefär 10 % extra avkastning
            på årsbasis.
          </note>
          <note>
            Men detta gäller alltså inte den kategori yrkesutövare som kanske
            tar den största risken av alla.
          </note>
          <note>
            Dessutom är det intressant att påpeka att den lagbestämda fördelning
            mellan vad som ska betraktas som inkomst av tjänst och inkomst
            av kapital som gäller för enskilda näringsidkare, och som finns
            upptecknad i de så kallade 3:12-reglerna, inte gäller för de publika
            aktiebolagen. Där får man själv bestämma hur inkomsterna ska fördelas
            mellan inkomst av kapital och inkomst av tjänst. Möjligen kan
            man säga att också facket bidrar till denna fördelning, för när
            facket inte åstadkommer stora lönepåslag kommer en större andel
            överskott att gå till inkomst av kapital.
          </note>
          <note>
            Det är också intressant och värt att notera att den enskilda
            näringsidkaren inte heller omfattas av transfereringssystemen
            på ett lika generöst sätt som en anställd. Reglerna är komplicerade.
            Beräkningsgrunderna är komplicerade. Många näringsidkare känner
            nog till svårigheterna att få den typen av transfereringar som
            man hade förväntat sig att kunna få och som man tycker hade varit
            motiverat utifrån näringsverksamheten om det nu skulle inträffa
            att sjukdom, arbetslöshet eller något liknande uppstår.
          </note>
          <note>
            Det andra regelsystemet som griper in, och som har särskild bäring
            i det här fallet, hänger samman med likviditetsprincipen, eller
            rättare sagt det faktum att vi inte har en likviditetsprincip
            i svensk beskattning. Man utgår inte från att det ska finnas pengar
            att betala skatt med. Snarare resonerar det statsbärande partiet
            så att pengar borde finnas. Och finns det inte får man väl försöka
            "rekrytera" pengarna på något annat sätt. Man kan ta lån eller
            man kan sälja tillgångar.
          </note>
          <note>
            Det tredje regelsystemet hänger samman med möjligheterna till
            kvittning. Kvittning tillåts inom samma inkomstslag. Underskott
            i inkomstslaget kapital kan alltså kvittas mot överskott i inkomstslaget
            kapital. Däremot kan man inte kvitta underskott i kapital mot
            överskott i inkomst av tjänst, inte som regel.
          </note>
          <note>
            Man kan säga att i pomperipossafallet har alla dessa regelkomplex
            sammanfallit på ett olyckligt sätt.
          </note>
          <note>
            I förenklade termer kan man försöka beskriva det på följande
            sätt: En näringsidkare säljer sitt företag, och för denna försäljning
            erhåller han dels en kontantpeng, dels andelar i det köpande företaget.
            Genom avtalskonstruktionen har säljaren blivit förhindrad att
            sälja andelar i det nya företaget innan en viss tid har förflutit.
            Sedan går ett eller två år. Karenstiden har löpt ut, och andelarna
            ska säljas. Det fatala har då inträffat att andelarna inte har
            något värde.
          </note>
          <note>
            Nu inträffar det egendomliga att näringsidkaren som sålde sitt
            företag, och nu ska sälja de andelar han fick i betalning, inte
            får någonting betalt för detta då det inte finns någonting att
            hämta. Ändå ska skatt erläggas. Skatt ska alltså erläggas utan
            att det finns någon inkomst. Detta hänger samman med att de underskott
            som inträffat i inkomst av kapital inte får kvittas mot inkomst
            av tjänst.
          </note>
          <note>
            Detta har för väldigt många människor blivit en skuldfälla. Man
            går ur det hela med en negativ behållning, och i värsta fall med
            många miljoner i skuld, vilket man då ska försöka klara av.
          </note>
          <note>
            Problemet uppmärksammades först av de moderata riksdagsledamöterna
            Catharina Hagen och Carl
          </note>
          <note>
            Erik Hedlund, vilket tyvärr kommit bort i debatten.
          </note>
          <note>
            Men utan stöd från regeringens stödpartier kunde man från det
            borgerliga blockets sida inte åstadkomma så mycket.
          </note>
          <note>
            En vändning kom när Vänsterns man i skatteutskottet, Per Rosengren,
            ställde sig bakom den borgerliga kritiken. Som en följd av de
            gemensamma ansträngningarna gav riksdagen i våras regeringen till
            känna att regeringen skulle återkomma med ett förslag till förändringar
            för att kunna lösa detta problem.
          </note>
          <note>
            Nu vore det fel att påstå att regeringen gav prioritet åt den
            här frågan. Snarare försökte regeringen att på alla sätt förhala
            den. När det efter valet stod klart för regeringen att det fortfarande
            fanns en majoritet för en förändring kom slutligen, efter påstötningar
            från skatteutskottet, ett förslag till förändringar från regeringens
            sida. Det förslaget ska vi nu ta ställning till.
          </note>
          <note>
            Jag vill också säga att det var trevligt att man äntligen tog
            ett steg framåt. Vi moderater tycker dock inte att det steget
            är tillräckligt stort. Vi tycker inte att det framlagda förslaget
            är tillräckligt heltäckande.
          </note>
          <note>
            Därför föreslår vi vissa förändringar.
          </note>
          <note>
            Vi menar att den här typen av förändringar även ska gälla om
            kontantinsatsen vid överlåtelse är större än 10 %. Anledningen
            till varför vi tycker så är enkel.
          </note>
          <note>
            Det handlar förstås om att de regelvidrigheter som den svenska
            skattestrukturen på det här området ger upphov till inte är mindre
            om kontantinsatsen är 15 %
          </note>
          <note>
            eller 20 %. Den är precis lika elakartad.
          </note>
          <note>
            Jag skulle vilja säga att detta strider mot EU:s fusionsdirektiv.
            Det är möjligt att det inte helt är i korrelation med fusionsdirektivet,
            men å andra sidan vore det intressant att se om man i EU tillämpar,
            eller avstår från att tillämpa, en likviditetsprincip på det sättet
            som vi gör i Sverige.
          </note>
          <note>
            Spelar det som nu står i betänkandetexten någon roll, nämligen
            att förändringen bara ska gälla aktier och andelar? Ja, vi moderater
            tycker att det spelar roll. Vi vill gärna utvidga förslaget till
            att även gälla andra typer av värdepapper än aktier och andelar.
            Det ska också gälla sådant som optioner och konvertibler.
          </note>
          <note>
            Strukturen på problemet är ju inte mindre för att andra värdepapper
            är inbegripna i försäljningen.
          </note>
          <note>
            Spelar det någon roll att en utvidgning, såsom vi moderater föreslår,
            har en budgetpåverkan som överstiger de 283 miljoner kronor som
            regeringen har räknat på? Svaret är av flera skäl nej. För det
            första är budgetpåverkan osäker. För det andra är det - även om
            summan uppgår till 1 miljard - felräkningspengar i förhållande
            till en budget på mer än 1 000 miljarder kronor. Och i varje budget
            bör det finnas ett utrymme för felräkningar och inkomstförändringar
            i en allmänt sett osäker kalkyl.
          </note>
          <note>
            Det kan dessutom vara en poäng att påpeka att när det gäller
            SJ, som behöver ett kapitaltillskott på 1 000
          </note>
          <note>
            miljoner kronor, har näringsministern hittills inte avvisat detta
            behov med argumentet att det skulle överskrida budgetramarna.
          </note>
          <note>
            Det finns också skäl att nämna att regeringen i dagarna har kommit
            med en promemoria där det sägs att man vill underlätta byggandet
            av studentbostäder.
          </note>
          <note>
            Detta skulle uppgå till närmare 5 miljarder kronor.
          </note>
          <note>
            Det gör man trots att det har en långt större påverkan på budgeten
            än vad en utvidgning av de förändringar som gäller pomperipossa
            skulle ha.
          </note>
          <note>
            Nej, oviljan att utvidga detta är ytterligare ett utslag av den
            socialdemokratiska regeringens ovilja mot och ytterst negativa
            syn på småföretagsamhet.
          </note>
          <note>
            Man vill inte, mer än vad nöden kräver, komma med några eftergifter.
            Därför vill vi uppdra åt regeringen att omedelbart komma med förändringar
            på den här punkten. Man ska inte utreda frågan ytterligare, för
            i så fall riskerar vi bara att hamna i en ny långbänk.
          </note>
          <note>
            Vi moderater bifaller förslaget i regeringens proposition när
            det gäller punkt 1 i betänkandet. Samtidigt står vi bakom reservation
            1 under punkt 2 i betänkandet. Jag yrkar därför bifall till denna
            reservation.
          </note>
          <note type="speaker">
            Anf. 4 GUNNAR ANDRÉN (fp):
          </note>
          <note>
            Fru talman! All skattepolitik bör som utgångspunkt ha skattebetalarnas
            förmåga att bidra till det gemensamma. Det är från liberal utgångspunkt
            det alldeles grundläggande för all beskattning. Den som har ska
            bidraga, den som inget har slipper. Detta kallas i dagligt tal
            skatt efter bärkraft. Den ideologi som finns bakom ett sådant
            tänkesätt har rent av sitt ursprung i Den heliga skrift.
          </note>
          <note>
            I vårt land har vi liberaler med glädje kunnat notera att Socialdemokraterna
            slutit upp bakom denna mycket liberala grundtanke. Vi har emellertid
            nödgats notera att den enskilde skattebetalarens betalningsförmåga
            kommit att tillmätas allt mindre betydelse.
          </note>
          <note>
            Den rent fiskala synen på skatternas indrivande har givits ökad
            vikt, samtidigt som den politiska maktens främsta företrädare
            valt att inte bara blinka med såväl höger som vänster öga för
            att slippa se avarter av typen skattefusk växa fram, utan intensivt
            blunda med båda ögonen för att slippa se vad alla som vill se
            ser.
          </note>
          <note>
            Men det finns också ljuspunkter. Förslaget om utvidgning av reglerna
            om framskjuten beskattning vid vissa andelsbyten är en sådan,
            om än otillräcklig, ljuspunkt. Om man underlåter att ge sig in
            på alla de lagstiftningsmässiga teknikaliteter som det här innehåller
            handlar det i grunden om att vi inte ska fortsätta att beskatta
            luft, alltså vinster som inte finns.
          </note>
          <note>
            Vi välkomnar detta. Det är bra för tilltron till skattesystemet
            att enskilda nu kan se fram emot att slippa betala skatt för vinster
            som de i praktiken inte haft. Att det inte handlar om småpengar
            för den enskilde visas av att självaste finansutskottet funnit
            skäl att skriva ned statens intäkter med hela 283 miljoner kronor
            som en engångsåtgärd. 283 miljoner kronor är mycket pengar. Det
            handlar dessutom om en bestående effekt på 9 miljoner kronor.
            Annorlunda uttryckt har staten tidigare krävt betalning av just
            så mycket,
          </note>
          <note>
            283 miljoner kronor, på vinster som aldrig funnits.
          </note>
          <note>
            Om man bortser från bokföringsfrågan från statens sida handlar
            det om att återbetala pengar som staten egentligen aldrig haft
            rätt att ta ut av ett antal medborgare. Den verkliga effekten
            för staten, för oss alla, är noll. Det handlar bara om skilda
            bokföringsår.
          </note>
          <note>
            I denna del är det lätt att tillstyrka regeringens förslag. Men
            som Anne-Marie Pålsson var inne på är det en otillräcklig syn
            på frågan. Finansministern tycks dock ha våndats när han lade
            fram förslaget och skickade det till Lagrådet. Det har vi kunnat
            läsa i
          </note>
          <note>
            Dagens Nyheter. Att finansministern inte längre vill beskatta
            luft ser jag uteslutande som en förbättring av skattesystemet,
            som ett inslag av ökad rättvisa i skattesystemet.
          </note>
          <note>
            Så långt kommen kan man likväl inte undgå att notera den vånda
            som dessa skatterättsliga förbättringar - ja, rentav rättviseökningar
            - åstadkommer hos främst Vänsterpartiet. Jag tänker då särskilt
            på den förre ledamoten i skatteutskottet Per Rosengren.
          </note>
          <note>
            Herr Rosengren i Mariestad har under de senaste åren kommit att
            framstå som den svenska vänsterns särskilde rättvisekämpe, tillväxtförespråkare,
            skattesänkare och pådrivare framför andra. I denna fråga har också
            herr Rosengren från Vänsterpartiet på ett förtjänstfullt sätt
            drivit både skatteutskottet, socialdemokrater och självaste finansministern
            framför sig.
          </note>
          <note>
            Hyllningsartiklarna har inte låtit vänta på sig. När herr Rosengren
            slagit i skatteutskottets dörr har det smällt så högt att det
            snart nog återspeglats på Dagens
          </note>
          <note>
            Nyheters olika sidor i nyhetsartiklar och på andra sätt.
          </note>
          <note>
            Skatteutskottets högt värderade ordförande får väl uppskatta
            att ingen annan i skatteutskottet varit i närheten av så uppskattande
            artiklar som har kommit
          </note>
          <note>
            Vänsterpartiets företrädare i skatteutskottet till del.
          </note>
          <note>
            Fru talman! Men det har, sanna mina ord, varit mycket skrik för
            lite ull, som bonden sade när han klippte grisen. När skatteutskottet
            härförleden slutbehandlade samma fråga, som föranledde ett tidigare
            vredesutbrott när vi behandlade pomperipossaskatten vid andelsbyten,
            fungerade herr Rosengren som regeringspartiets dörrmatta. Han
            lade sig platt och fogligt till rätta så att regeringen skulle
            få igenom sina försenade och för enskilda skattebetalare helt
            otillräckliga förslag.
          </note>
          <note>
            I sin egen motion föreslår herr Rosengren minsann att riksdagen
            skulle begära av regeringen att den utreder om personer kommer
            att behandlas olika i förhållande till dem som faller inom ramen
            för de andelsbyten för vilka regeringen nu har föreslagit en lagändring
            och en utvidgning. Det är klara ord.
          </note>
          <note>
            Hur låter det nu? Jo, jag ska läsa ett citat direkt ur betänkandet:
            "det krav på viss ytterligare utredning om beskattningen i samband
            med andelsbyten som ställs i en av motionerna anses av utskottet
            till viss del tillgodosett genom vad utskottet anför om bl.a.
            att regeringen bör analysera tillämpningen av andelsbytesreglerna
            och återkomma till riksdagen med en redovisning av vilka konsekvenser
            detta bör föranleda för det skatterättsliga andelsbytessystemet".
          </note>
          <note>
            Man förstår att H C Andersens saga om kejsarens nya kläder varit
            förebild för detta. Det bidde först en väst och en byxa, och sedan
            blev det en vante, och sedan blev det en tumme och till slut bidde
            det ingenting.
          </note>
          <note>
            Den här frågan kanske inte rör så många skattebetalare. Men också
            det fåtal skattebetalare som berörs har rätt till rättvisa och
            att slippa bli beskattade för vinster de inte har haft.
          </note>
          <note>
            Oppositionspartierna har föreslagit - i vetskap om att Finansdepartementet
            har utvecklat en utsökt förmåga att arbeta långsamt med denna
            typ av frågor som berör enskilda människor - att skatteutskottet
            skulle komplettera lagen för att också de som genom kontantbegränsningsregeln
            nu inte omfattas av lagstiftningen skulle få ökad rättvisa.
          </note>
          <note>
            Detta har skatteutskottets majoritet funnit att skatteutskottet
            inte kan klara av, och vi får finna oss i att bli behandlade på
            det sättet. Det är bara att konstatera att den rättvisa som var
            tänkt är begränsad till sin karaktär.
          </note>
          <note>
            Fru talman! Jag har ändå uppfattat att herr Rosengren i Mariestad
            menat vad han har sagt. Om han gör det kan han omöjligen vara
            nöjd med skatteutskottets skrivning att det inte bidde någonting
            alls. Det bidde en önskan om en analys.
          </note>
          <note>
            Det är viktigt hur man röstar. Vi såg det i går. I
          </note>
          <note>
            två voteringar kunde vi notera att det var reservationer som
            vann i kammaren. Det var ett annat parti som beslutade sig för
            att inte vara fullt så följsamt som man ibland kan föreställa
            sig. Det är bra för demokratin.
          </note>
          <note>
            I den reservation som nu föreligger tillfredsställs på ett bättre
            sätt de önskemål som herr Rosengren själv har stått bakom än i
            den majoritetsskrivning som nu finns. Oppositionen, de fyra samverkande
            partierna i den här frågan, har alltså delvis yrkat bifall till
            herr Rosengrens motion.
          </note>
          <note>
            Jag tror inte att Per Rosengren har ändrat åsikt.
          </note>
          <note>
            Jag tror faktiskt att han bara har ändrat votum. Jag tror att
            det är stolarna borta i Finansdepartementet som är orsaken.
          </note>
          <note type="speaker">
            Anf. 5 PER LANDGREN (kd):
          </note>
          <note>
            Fru talman! Låt mig börja med att yrka bifall till vår reservation
            under punkt 2. I övrigt står vi bakom betänkandet.
          </note>
          <note>
            Som vi har hört handlar det om pomperipossaskatten. Naturligtvis
            är det många i kammaren och i
          </note>
          <note>
            Sverige som hade hoppats att vi inte skulle behöva uppleva pomperipossaskatten
            igen. Vi vet att med detta menas beskattning över 100 % och att
            det har sin upprinnelse i Astrid Lindgrens upptäckt år 1976
          </note>
          <note>
            att hon med sociala avgifter, inkomstskatt och förmögenhetsskatt
            etcetera betalade 102 % i skatt på sin inkomst eller sin vinst.
          </note>
          <note>
            Många har hoppats att Sveriges politiker skulle ha dragit lärdom
            av Astrids erfarenheter och sett till att något sådant aldrig
            mer skulle kunna inträffa. Men icke så. Kanske har, ur den aspekten,
            alltför många socialdemokratiska politiker bytts ut sedan år 1976.
          </note>
          <note>
            Som vi har hört och som vi vet har under de senaste åren ett
            antal företagare å det förfärligaste beskattats med långt över
            100 % av vinsten. När man blickar tillbaka på vad som hände år
            1999-2000 var det inte helt ovanligt att regeringsledamöter uppträdde
            tillsammans med samma företagare som nu drabbas på det här sättet.
          </note>
          <note>
            Detta har stått klart för alla under flera års tid.
          </note>
          <note>
            Trots det har regeringen hårdnackat vägrat att göra något åt
            det. Alla här vet att oppositionen, även med
          </note>
          <note>
            Vänstern, har fått tvinga regeringen framför sig och baxat ärendet
            fram i skatteutskottet och i riksdagen.
          </note>
          <note>
            Först efter en sådan kamp har regeringen vikit sig.
          </note>
          <note>
            Fru talman! Det är egentligen självklart och pinsamt att behöva
            säga att man inte kan regera ett land på det sättet, och det borde
            regeringen veta. Oppositionen får tvinga regeringen att inte beskatta
            medborgare och deras vinst på över 100 %.
          </note>
          <note>
            Visst borde det har räckt att man hade uppmärksammat regeringen
            på missförhållandena när de uppstod. Det borde ha räckt för att
            regeringen skulle ha reagerat och regerat. Men förbluffande nog
            ville regeringen behålla pomperipossabeskattningen i Sverige.
          </note>
          <note>
            I vår fyrpartimotion har vi likt Per Rosengren identifierat en
            rad fall där företagare beskattats till över 100 % utöver det
            som nu rätteligen åtgärdas i betänkandet.
          </note>
          <note>
            Visst borde det vara naturligt för regeringspartiet och dess
            stödpartier att anta en utvidgning som gäller alla. Men tvärtom
            så väljer nu Socialdemokraterna och stödpartierna med Per Rosengren
            i spetsen att skjuta på ett sådant beslut. Uppenbarligen anser
            man att statsfinanserna går före. För att understryka detta producerade
            Finansdepartementet en promemoria under skatteutskottets behandling
            av motionerna och ärendet som uppgav att våra förslag skulle kosta
            så mycket som mellan 900 miljoner och 6,6 miljarder kronor.
          </note>
          <note>
            Men, fru talman, promemorian visar tydligt - alltför tydligt
            - hur regeringen egentligen ser på sitt ansvar. Först och främst
            så finns det inget som tyder på att det lägsta av de två belopp
            som nämnts ens skulle vara i närheten av den verkliga kostnaden.
            Så har jag, fru talman, uppfattad att också Per Rosengren har
            uttalat sig i massmedierna. Den är säkert betydligt lägre. Men
            om det nu vore så att mellan 900 miljoner och 6,6 miljarder kronor
            borde ha betalats in eller redan har betalats in i så kallad pomperipossaskatt
            så är ju det snarare oerhört allvarligt i sig. Jag tror knappast
            att regeringspartiet och stödpartierna egentligen tror mer på
            den här promemorian än vad vi gör. Och då kan man börja spekulera.
            Vill regeringen ha något att skylla på för att slippa gå den borgerliga
            oppositionen till mötes? Eller vill man kanske till och med skrämma
            Vänstern för att ha ett budgetargument, ett starkt argument, för
            att Vänstern ska lägga sig?
          </note>
          <note>
            Bortsett från det så borde det inte gå att skylla på statsfinanser
            när man talar om att människor ska
          </note>
          <note>
            "slippa" beskattas med över 100 %. Här har vi ett tydligt exempel
            på regeringens, och nu också riksdagsmajoritetens, amoraliska
            sätt att se på frågan. När jag säger amoralisk så menar jag att
            det egentligen inte finns någon moral. Varför? Jo, därför att
            man inte frågar vad som är rätt i sig, utan man ger antingen sken
            av - eller så är det faktiskt så - att enbart se på de statsfinansiella
            effekterna. Det kan ju låta ansvarsfullt, men om man bara ser
            på konsekvenser och inte på vad som är rätt i sig så är inte det
            moral.
          </note>
          <note>
            Skulle man kalla det för någon form av moral så är det konsekvensetik,
            och utilitarism i Sveriges riksdag.
          </note>
          <note>
            Vi har tidigare hört om de grundläggande skatterättsliga principerna
            om skatt efter bärkraft och likviditetsprincipen. Detta är skatterättsliga
            principer, och det är etiska principer. Det är alltså inte skatterätt,
            men det är skatterättsliga principer som ska ligga bakom och styra
            skatterätten. Det är etik inom skatterättens område, och när man
            inte följer detta så är det inte längre etik. Verkligheten avmoraliseras.
          </note>
          <note>
            Man måste ändå säga att ett litet, svagt hopp inges av betänkandet.
            Betänkandet har ju kommit fram, ärendet har behandlats och det
            ska bli en lagstiftning som rättar till en hel del. Det talas
            också om en uppföljning, fru talman. Utskottet skriver att man
            förutsätter att regeringen särskilt uppmärksammar de frågor som
            motionerna har väckt. Regeringen ska återkomma med en konsekvensanalys
            av förslagen i motionerna. Frågan blir då hur länge regeringen
            och riksdagsmajoriteten med stödpartier avser låta denna skamfläck
            i svensk skattepolitik få finnas kvar. Det går inte att som ministern
            komma med en axelryckning och kommentarer om att de pomperipossabeskattade
            borde ha känt till detta, att de får skylla sig själva, att det
            är så marknadsekonomin fungerar och så vidare.
          </note>
          <note>
            Socialdemokraterna, Vänsterpartiet och Miljöpartiet har nu en
            tung bevisbörda på sina axlar när det gäller att förklara dels
            varför människor har fått beskattas så här, dels varför en del
            fortfarande ska få beskattas med över 100 %.
          </note>
          <note>
            Som vi har hört har nu regeringens stödparti
          </note>
          <note>
            Vänsterpartiet låtit berömma sig i massmedierna för att man bekämpar
            till exempel pomperipossabeskattningen. Fru talman! Per Rosengren
            har framställts som hjälte. Jag missunnar honom inte det, för
            jag tror att han har gjort en hjältemodig insats i ett sällskap
            som inte är det bästa. Det goda sällskapet i det här fallet, en
            borgerlig enighet, finns faktiskt. Det är klart att det inte har
            samma nyhetsvärde, men dag efter dag, vecka efter vecka och månad
            efter månad så har vi väntat på Rosengren och Vänsterpartiet.
            Jag vill bara säga att det inte går att jonglera med så diametralt
            olika åsikter i medierna och i riksdagens kammare. Är Per Rosengren
            för eller emot - vän eller fiende till pomperipossabeskattningen?
            Det kan han visa i dag genom hur han och hans parti röstar.
          </note>
          <note type="speaker">
            Anf. 6 ROGER KARLSSON (c):
          </note>
          <note>
            Fru talman! Jag börjar med att yrka bifall till reservationen
            under punkt 2.
          </note>
          <note>
            Skattepolitiken hör till de starkaste påverkansfaktorerna när
            det gäller hur en ekonomi fungerar.
          </note>
          <note>
            Det har vi hävdat länge, och det bekräftas nu också av
          </note>
          <note>
            P-O Edins skattebasutredning.
          </note>
          <note>
            För en modern välfärdsstat med behov av ett relativt högt skatteuttag
            är det därför av stor vikt att man utformar skattesystemen så
            att de befrämjar arbete, företagande och tillväxt. För att främja
            företagande, och göra så att även små företag ska ges villkor
            så att de kan växa, har givetvis nivån på skatterna betydelse.
            Men för små företag är det framför allt viktigt att reglerna är
            enkla och lätta och förstå.
          </note>
          <note>
            Fru talman! Det ärende vi debatterar i dag och ska besluta om
            senare i dag gäller utvidgning av reglerna om framskjuten beskattning
            vid vissa andelsbyten med mera. Det grundar sig i de regler som
            styr hur fåmansföretag beskattas - de så kallade 3:12-
          </note>
          <note>
            reglerna. Så här inför jul ska man ju visa välvilja, men inte
            med den största välvilja i världen kan man påstå att 3:12-reglerna
            är enkla. Därmed hindrar de tillväxt i små företag.
          </note>
          <note>
            Enkelt uttryckt kan man säga att 3:12-reglerna handlar om hur
            de som äger ett fåmansföretag ska beskattas. Det gäller vad som
            ska beskattas som inkomst av tjänst och vad som ska beskattas
            som inkomst av kapital. Dessa regler griper även in vid beskattning
            av andelsbyten. Reglerna är utformade på ett sådant olyckligt
            sätt att man ibland tvingas betala skatt även om man har fått
            en förlust. Orsaken kan vara att en fåmansföretagare kanske har
            sålt sitt företag och fått betalt i aktier i det köpande företaget.
          </note>
          <note>
            Sedan kan han eller hon ha haft försäljningsförbud för aktierna
            under några år, och så kanske det företag som köpte går i konkurs
            under tiden. Det inträffade många sådana händelser under den stora
            IT-boomens uppgång och nedgång. Därför är det bra att vi i dag
            kan debattera och fatta beslut om att undanröja de värsta effekterna
            i de så kallade pomperipossafallen.
          </note>
          <note>
            Fru talman! Det är inte regeringens eget påhitt att lägga fram
            en sådan här proposition som gör att vi kan debattera detta i
            riksdagen. Det är en majoritet i skatteutskottet som har drivit
            regeringen framför sig.
          </note>
          <note>
            Tyvärr undanröjer man inte alla pomperipossaeffekter. Om man
            fått betalt i andra värdepapper än aktier eller delvis fått betalt
            i kontanter som överskrider 10 % av det nominella värdet av de
            aktier man också har fått får man inte någon hjälp av regeringens
            förslag. Man har därmed inte haft rätt till uppskov enligt de
            gamla reglerna, och då kan man inte få rätt till en retroaktiv
            tillämpning av de regler vi beslutar om nu.
          </note>
          <note>
            Precis som Per Rosengren tycker vi fyra borgerliga partier att
            pomperipossaeffekterna även för de andelsbyten som skett med andra
            värdepapper än akter eller delvis i kontanter borde undanröjas.
            Både vi och Per Rosengren har väckt motioner om det.
          </note>
          <note>
            Skillnaden är att vi också har fullföljt vår motion i betänkandet.
            Vi tänker rösta för vår motion och delvis för Per Rosengrens motion.
          </note>
          <note>
            För mig handlar det delvis om grundläggande principer i skattesystemet.
            Man ska inte beskatta luft.
          </note>
          <note>
            Man kan inte beskatta en förlust. Men det handlar också om grundläggande
            principer för hur man bedriver politik. Om jag säger någonting
            en dag gäller det också nästa dag. Om jag väcker en motion i riksdagen
            betyder det någonting. Jag vill yrka bifall till min motion och
            fortsätta att driva den. Det tycker jag är grundläggande principer
            för att det ska vara roligt att hålla på med politik. Därför tycker
            jag att det är lite synd att Vänsterpartiet och Per Rosengren
            inte följer upp sin motion utan tänker rösta ned den i dag.
          </note>
          <note>
            Avslutningsvis vill jag ställa mig bakom regeringens första steg
            men också yrka bifall till reservationen under punkt 2 så att
            vi tar steget fullt ut och undanröjer alla pomperipossaeffekter.
          </note>
          <note type="speaker">
            Anf. 7 ARNE KJÖRNSBERG (s):
          </note>
          <note>
            Herr talman! Först vill jag göra några kommentarer till det som
            redan har sagts.
          </note>
          <note>
            Anne-Marie Pålsson ansåg att vi skulle fatta viktiga beslut i
            kammaren i dag. I motsats till Anne-Marie
          </note>
          <note>
            Pålsson anser jag att riksdagens kammare fattar viktiga beslut
            varje dag.
          </note>
          <note>
            Min andra kommentar gäller att Anne-Marie Pålsson beklagade att
            det var så få företrädare för det statsbärande partiet närvarande.
            Det kanske säger en del om Anne-Marie Pålssons självbild vad gäller
            det egna partiet att hon utnämner Socialdemokraterna till det
            statsbärande partiet. Men jag förstår att Anne-
          </note>
          <note>
            Marie Pålsson inte räknar Inger Nordlander, Fredrik
          </note>
          <note>
            Olovsson, Ulla Wester, Catharina Bråkenhielm, Pelle
          </note>
          <note>
            Svensson eller mig. Vi är faktiskt företrädare för det parti
            som Anne-Marie Pålsson kallar det statsbärande, alltså Socialdemokraterna.
            I all ödmjukhet, Anne-
          </note>
          <note>
            Marie Pålsson, är våra respektive mandat precis lika mycket värda
            som Anne-Marie Pålssons mandat.
          </note>
          <note>
            Låt mig, herr talman, ge några kommentarer till.
          </note>
          <note>
            Jag tycker att Gunnar Andrén och Anne-Marie
          </note>
          <note>
            Pålsson ska gå och fika eller något så att ni kan snacka om några
            saker tillsammans. Anne-Marie
          </note>
          <note>
            Pålsson tycker att 1 miljard är felräkningspengar.
          </note>
          <note>
            Gunnar Andrén säger att 283 miljoner är väldigt mycket pengar.
            Ni kan väl försöka resonera om det, eftersom ni har en gemensam
            reservation. Det blir lite lättare att veta vad ni menar då.
          </note>
          <note>
            Därefter, herr talman, ska jag gå över till det jag hade tänkt
            säga.
          </note>
          <note>
            I våras beslutade riksdagen - inte, Roger Karlsson, med majoritet
            utan på förslag av ett enigt skatteutskott - att ge regeringen
            i uppdrag att återkomma med ett lagförslag med retroaktiv verkan
            som skulle eliminera de effekter som uppstår i vissa förlustsituationer
            vid andelsbyten. Ett enigt skatteutskott pekade på att det var
            bristande samspel mellan skattereglerna vid andelsbyten å ena
            sidan och de regler som gäller för beskattning av kvalificerade
            andelar å den andra.
          </note>
          <note>
            Det är det sistnämnda som brukar kallas 3:12-
          </note>
          <note>
            reglerna.
          </note>
          <note>
            Nu har riksdagen fått en proposition som innehåller exakt det
            som riksdagen begärde i våras. Roger
          </note>
          <note>
            Karlsson satt inte i riksdagen då, men Centerpartiet hade en
            företrädare i skatteutskottet och ett antal företrädare i kammaren
            som begärde precis detta. Det finns som alla vet inga avvikande
            meningar vad gäller propositionens förslag. Därför borde vi i
            skatteutskottet ha kunnat göra vad vi brukar kalla en kort skrivning,
            och sedan kunde ärendet ha varit ett klubbärende, som det heter
            med vårt konstiga sätt att uttrycka oss.
          </note>
          <note>
            Men, som man brukar säga, aptiten växer medan man äter. Under
            beredningsarbetet i utskottet har det kommit fram nya krav motionsvägen.
            Naturligtvis har utskottet också på olika sätt blivit uppmärksammat
            på vissa saker. Ibland brukar detta kallas lobbying. Lägg märke
            till att jag inte alls menar något illa med det. Vi socialdemokrater
            är beredda att lyssna på alla. Vi gör dock själva våra bedömningar,
            i det här fallet i den socialdemokratiska gruppen i skatteutskottet
            och i vår riksdagsgrupp.
          </note>
          <note>
            Jag ska återkomma till de krav som framförts motionsvägen, men
            innan dess vill jag ta upp något annat.
          </note>
          <note>
            Under de senaste 120-125 åren har Sverige och
          </note>
          <note>
            Sveriges ekonomi drabbats av fyra stora fallissemang.
          </note>
          <note>
            Det första var i slutet av 1800-talet, ungefär 1880-
          </note>
          <note>
            1890. Då var det järnvägsobligationerna som luften gick ur. Det
            andra var ungefär 50 år senare, nämligen börskraschen i början
            av 30-talet. Sedan tog det 60 år innan fastighetskrisen slog till
            i början av 90-talet.
          </note>
          <note>
            Som tur var blev det aldrig den förödande bankkris som den kunde
            ha lett till. Men sedan tog det bara tio år, och då hade vi IT-bubblan.
          </note>
          <note>
            Frågan är: Varför lär vi oss aldrig? Även om vi inte som förr
            i tiden för över erfarenheterna från generation till generation
            muntligt borde vi väl kunna läsa och dra slutsatser. Är det en
            trend att sådana här fallissemang nu ska komma vart tionde år?
            Jag vet inte, men spåren förskräcker.
          </note>
          <note>
            Skälet till att jag talar om detta i det här sammanhanget är
            helt enkelt att det var IT-bubblan som ledde till det som vi nu
            diskuterar.
          </note>
          <note>
            Innan jag fortsätter vill jag säga till Anne-Marie
          </note>
          <note>
            Pålsson att Britta Rådström, socialdemokrat i skatteutskottet,
            också sitter i kammaren. Jag tror därmed i all ödmjukhet att vi
            är ungefär dubbelt så många här som Moderaterna.
          </note>
          <note>
            Den 28 mars 2000 besökte skatteutskottet två IT-
          </note>
          <note>
            företag och ett så kallat riskkapitalföretag här i
          </note>
          <note>
            Stockholm. Alla låg runt Stureplan. På ett av företagen, som
            förresten då hade ett börsvärde på 40 miljarder, frågade vi: Vad
            är det ni egentligen gör? Svaren var något svävande. Det var ord
            som kuvös, cellbildning, webbplatser och hemsidor. När vi tittade
            oss omkring såg vi att där satt många huvudsakligen unga män och
            kvinnor, säkert mycket kvalificerade, en del med kepsen bakfram
            och Coca-Cola-burken på datorbordet. De gjorde säkert ett jättebra
            jobb, men vi fick aldrig reda på vad de gjorde. Det var inga bra
            svar.
          </note>
          <note>
            Sedan gick det ungefär en månad, och sedan sprack bubblan. Det
            räckte inte att vara "på nätet"
          </note>
          <note>
            som så många trodde och en del väldigt framgångsrikt drev i medierna
            och på annat sätt.
          </note>
          <note>
            Jag tror att det var en kombination av framtidstro och masshysteri.
            Kanske den fruktade millenniebuggen spelade roll. Men dessutom
            var det naturligtvis så att en del tjänade oerhört mycket pengar
            på att prata upp kurserna på olika sätt.
          </note>
          <note>
            Ett exempel på ett sådant enskilt fall är investmentbolaget Bure.
            Man sålde i början av år 2000 IT-
          </note>
          <note>
            aktier för 1,2 miljarder kronor. Reavinsten var 1,1
          </note>
          <note>
            miljarder. Så var det. En del sålde inte i tid. Och en del sålde
            på annat sätt än Bure kunde göra. Det var den gamla vanliga visan,
            småspararna kom in för sent och gick ut för sent, kanske beroende
            på att experterna - ja, ni vet de där experterna som alltid råder
            oss -
          </note>
          <note>
            rådde småspararna att ha is i magen.
          </note>
          <note>
            Vi ska komma ihåg att de förslag vi nu diskuterar inte syftar
            till att rädda småspararnas surt förvärvade slantar. De är borta.
            Det är någon annan som har tjänat på dem. Ärendet handlar i huvudsak
            om dem som är verksamma i branschen. Inte desto mindre föreslår
            skatteutskottet enhälligt att de här förändringarna ska göras.
          </note>
          <note>
            Det jag sorterade in under rubriken mycket vill ha mer finns
            i reservationen i betänkandet. De borgerliga vill i huvudsak ha
            två saker. Den kontantbegränsningsregel på 10 % som finns vill
            man slopa. Dessutom vill man att konvertibla skuldebrev och teckningsoptioner
            som man har fått som ersättning ska jämställas med aktier.
          </note>
          <note>
            Vi är principiellt avvisande till slopandet av kontantbegränsningsregeln
            av några skäl. Men det kan hända att man måste göra någonting.
            Skälen är helt enkelt att vi tycker att de argument som dåvarande
            statsrådet hade 1992, nämligen att vederlaget vid byte av aktier
            och andelar förutom nyemitterade aktier borde utgöras av kontanter
            motsvarande högst 10 %, fortfarande är rimliga. Så sade föredragande
            statsrådet. Och, Per Landgren, det var en proposition, alltså
            ett regeringsbeslut, på tal om etik. Bakom denna proposition,
            som jag nyss läste ur, stod Per Landgrens nuvarande partiordförande.
          </note>
          <note>
            Vårt andra skäl till att vi är tveksamma till slopandet av kontantbegränsningsregeln
            är att vi eftersträvar gemensamma regler inom EU, inte alltid
            gemensamma nivåer men gemensamma regler. Nu råkar det vara så
            att 12 av de 15 länderna helt klart har en kontantbegränsningsregel
            på 10 %. Det hävdade också dåvarande föredragande statsrådet,
            och vi tycker faktiskt att det är rimligt. Vi kan ha olika skattenivåer,
            men strävan ska vara att man ska ha samma regler. Annars blir
            det osund konkurrens av det skälet mellan olika länder inom EU.
            Det är vårt andra skäl.
          </note>
          <note>
            Skälet till att vi är tveksamma till konvertibla skuldebrev och
            teckningsoptioner är att det är så svårt att prissätta dem. Man
            vet egentligen inte vad de är värda. Detta argument har jag faktiskt
            också lånat med instämmande från dåvarande föredragande statsråd.
          </note>
          <note>
            Dessutom tycker vi inte att man får vara så slarvig som reservanterna
            är när det gäller beräkningen av sina förslag. De påstår i varje
            fall i den motion som är underlag för reservationen att kostnaderna
            närmast är försumbara. Det är klart att om man som Anne-Marie
          </note>
          <note>
            Pålsson tycker att 1 miljard är felräkningspengar kanske de är
            försumbara. Men jag har noterat att
          </note>
          <note>
            Kristdemokraternas riksdagskansli har räknat på detta, och de
            har kommit fram till ungefär 260 miljoner. Det kan hända att det
            ska göras, Per Landgren, men vi måste veta vad vi gör. Vi måste
            veta vad det kostar.
          </note>
          <note>
            Dessutom tycker jag, Per Landgren, att det är direkt oförskämt
            att anklaga oväldiga tjänstemän på
          </note>
          <note>
            Finansdepartementet för att de medvetet räknar fel för att tillfredsställa
            den majoritet som finns i skatteutskottet eller vad det kan vara.
            Det är direkt oförskämt.
          </note>
          <note>
            Jag skulle uppskatta om Per Landgren i varje fall försöker modifiera
            det.
          </note>
          <note>
            Mycket kan sägas om de här beräkningarna, men försumbara är de
            i varje fall inte, åtminstone inte enligt min mening. Såvitt jag
            förstår inte heller enligt
          </note>
          <note>
            Gunnar Andréns mening.
          </note>
          <note>
            Icke desto mindre är fusionsdirektivet - det direktiv som man
            alltid hänvisar till - föremål för översyn inom EU. Det är självklart
            att regeringen medverkar i det arbetet. Utskottet förutsätter
            dessutom att regeringen särskilt uppmärksammar de rättsutslag
            som getts i de här sammanhangen. De är inte så hemskt enkla att
            tyda, för de är i vissa avseenden motsägelsefulla. Vi från majoriteten
            kommer noga att följa arbetet inom ramen för det samarbete - lägg
            märke till samarbete - som Socialdemokraterna, Vänsterpartiet
            och Miljöpartiet har.
          </note>
          <note>
            Med detta, herr talman, vill jag yrka bifall till utskottets
            förslag och avslag på den reservation som finns i detta betänkande.
          </note>
          <note type="speaker">
            Anf. 8 PER LANDGREN (kd) replik:
          </note>
          <note>
            Herr talman! Jag har inte sagt att tjänstemännen på Finansdepartementet
            har räknat fel. Jag kom med några spekulationer när man presenterade
            siffrorna.
          </note>
          <note>
            De säger själva att man inte kan räkna på detta. Det är uppskattningar
            som man gör. Om man inte kan räkna och syssla med absoluta tal
            blir det heller inte felräkningar, möjligtvis feluppskattningar.
            Men det får vi reda på senare.
          </note>
          <note>
            Oavsett vem som tyckte vad 1992 vill jag, herr talman, fråga
            skatteutskottets ordförande om han står bakom de skatterättsliga
            principer som ändå finns, alltså de etiska principer som ligger
            bakom skatterätten, till exempel skatt efter bärkraft och likviditetsprincipen.
            Är detta skatterättsliga principer som herr
          </note>
          <note>
            Kjörnsberg står bakom? Det går att svara ganska enkelt på det.
          </note>
          <note type="speaker">
            Anf. 9 ARNE KJÖRNSBERG (s) replik:
          </note>
          <note>
            Herr talman! Jag förutsätter att talmannen accepterar att jag
            svarar på mitt sätt och inte på det av Per
          </note>
          <note>
            Landgren begärda sättet.
          </note>
          <note>
            När den situationen förelåg som var upphov till detta hade säljarna
            faktiskt två alternativ. De kunde ha sagt: Vi vill ha mer betalt
            kontant och mindre i aktier, konvertibler, teckningsoptioner eller
            vad det kunde vara. Då skulle man ha använt de pengarna för att
            betala den skatt som affären ledde till. Det kanske hade bidragit
            till att IT-bubblan inte hade blivit riktigt så stor. Jag tror
            att det här sättet bidrog till att blåsa upp bubblan. Man hade
            faktiskt valet, Per Landgren.
          </note>
          <note>
            Av skäl som i vissa avseenden är mycket goda får vi gå in i efterhand
            och rätta till det här. Men, Per
          </note>
          <note>
            Landgren, det är inte småspararna som har förlorat miljard efter
            miljard. Det är inte deras problem vi rättar till. Det gäller
            dem som var på marknaden, de som hade möjligheten att välja. De
            fick troligen mycket, mycket mer betalt därför att de inte tog
            ut så mycket i kontanter utan tog det i form av aktier i det uppköpande
            företaget. Det var nog skälet.
          </note>
          <note>
            Man måste faktiskt bära med sig att det valet fanns vid det aktuella
            tillfället. Men jag förstår att den hysteri som fanns i denna
            del av marknaden bidrog till att det blev så här. Det kanske inte
            var så hemskt enkelt. I backspegeln är det lätt för mig och andra
            att peka på att valet fanns. Icke desto mindre, objektivt fanns
            det.
          </note>
          <note type="speaker">
            Anf. 10 PER LANDGREN (kd) replik:
          </note>
          <note>
            Herr talman! Ja, det var en hysteri som delar av regeringen själv
            drogs med i och solade sig i glansen av. Man kan också säga att
            den här hysterin kanske lett till att det inte har hänt så mycket
            för småföretagarna vad gäller Simplexutredningen och sådana åtgärder.
          </note>
          <note>
            Men lägg märke till, herr talman, att den fråga jag ställde var
            om ordföranden i skatteutskottet står bakom fundamentala skatterättsliga
            principer om skatt efter bärkraft och likviditetsprincipen. Jag
            säger naturligtvis inte att Arne Kjörnsberg måste svara ja eller
            nej, även om det går att göra det. Det var det jag bad om. Jag
            kan ställa om frågan om han står bakom detta och få en sådan här
            kaskad, dimridå eller vad man ska kalla det.
          </note>
          <note>
            Man kan också fråga om Arne Kjörnsberg menar att nuvarande lagförslag
            täcker in alla anställda, alltså småsparare i viss mening, och
            företagare som utsatts för pomperipossa. Är han nöjd med det nu
            liggande lagförslaget? Det är enkla frågor. Självklart svarar
          </note>
          <note>
            Arne Kjörnsberg hur han vill. Det hör både riksdagen och de som
            sitter vid TV-apparaterna. Det kommer även ut till allmänheten.
            Det är inte speciellt svåra frågor.
          </note>
          <note type="speaker">
            Anf. 11 ARNE KJÖRNSBERG (s) replik:
          </note>
          <note>
            Herr talman! Jag är nöjd med propositionen, Per
          </note>
          <note>
            Landgren. Det är tydligen Per Landgren också eftersom det är
            ett enigt utskott som står bakom propositionen. Det är inte alls
            svårt för mig att säga att jag är nöjd med den. Men lägg märke
            till att vi har skrivit i betänkandet - skälen är noga motiverade
            - att vi förutsätter och utgår från att regeringen kommer att
            följa frågorna, och så pekar vi på varför. Det är bearbetning
            av fusionsdirektivet, och det är de olika rättsutslagen. Det finns
            goda skäl. Jag förstår inte vilka öppna dörrar Per Landgren slår
            in.
          </note>
          <note>
            Herr talman! Eftersom det strax är jul vill jag instämma i ett
            av Per Landgrens påståenden. Det var någon eller några i den dåvarande
            regeringen som drogs med i hysterin, liksom så många andra. Skatteutskottet
            fick, som jag nyss redovisade, inte några bra svar den 28 mars
            2000 när utskottet besökte företagen. Jag påstår inte att inte
            alla ledamöter i skatteutskottet inte drogs med i hysterin - det
            kanske var så - men i den delen tycker jag att Per Landgren har
            rätt.
          </note>
          <note type="speaker">
            Anf. 12 GUNNAR ANDRÉN (fp) replik:
          </note>
          <note>
            Herr talman! Jag hoppas att Arne Kjörnsberg förlåter mig för
            att jag inte vill delta i debatten om hur många ledamöter Socialdemokraterna
            har här i kammaren. Jag gläds åt varje ledamot som är här. Jag
            är mycket mer bekymrad över att det är så få som finns på pressläktaren.
            De skriver ofta därifrån.
          </note>
          <note type="speaker">
            Anf. 13 TALMANNEN:
          </note>
          <note>
            Gunnar Andrén! Arne Kjörnsberg hörde inte vad du sade. Kan du
            ta om vad du hade att säga? Varsågod!
          </note>
          <note type="speaker">
            Anf. 14 GUNNAR ANDRÉN (fp) replik:
          </note>
          <note>
            Herr talman! Jag hoppas att Arne Kjörnsberg förlåter mig om jag
            underlåter att delta i debatten om hur många som är i kammaren.
            Jag tycker att det är glädjande med varje ledamot som finns i
            kammaren. Jag är mycket mer bekymrad över att det är så glest
            besatt på pressläktaren, som herr Kjörnsberg kan se. Det är ett
            stort bekymmer eftersom det här är viktiga frågor.
          </note>
          <note>
            Jag instämmer också i att vi här fattar många viktiga beslut
            för medborgarna.
          </note>
          <note>
            Herr Arne Kjörnsberg hade en kommentar till huruvida 1 miljard
            eller 283 miljoner är mycket pengar.
          </note>
          <note>
            Det beror på sammanhanget. Jag menar för min del att varje krona
            som vi tar ut för det gemensamma är mycket pengar. Vi ska vara
            noggranna med hur vi hanterar varje skattekrona, oavsett om det
            är i riksdagen, kommuner eller landsting. Däremot påstod man,
            som jag hörde det, om herr Arne Kjörnsberg hörde rätt, att 1 miljard
            var lite i förhållande till annat. Å
          </note>
          <note>
            andra sidan kan 100 kr vara mycket.
          </note>
          <note>
            Herr Kjörnsberg säger att propositionen innehåller exakt vad
            utskottet begärde i våras. Det är möjligt att man kan tycka så,
            men det är också väldigt hård kritik mot herr Rosengrens motioner.
            Herr Rosengren uppfattade uppenbarligen inte att det var så. Nu
            kom visserligen propositionen senare än herr Rosengrens motioner.
          </note>
          <note>
            Herr Kjörnsberg för fram en intressant synpunkt i samband med
            att han beskriver de olika kriserna. Han noterar att vi har haft
            olika kriser. Vi kan gå tillbaka till 1930-talets kris där Stockholmsskolan,
            bestående av Gunnar Myrdal och herr Ohlin, gjorde betydande insatser.
            Jag får återkomma i nästa replik.
          </note>
          <note type="speaker">
            Anf. 15 ARNE KJÖRNSBERG (s) replik:
          </note>
          <note>
            Herr talman! Vi är helt överens, Gunnar Andrén.
          </note>
          <note>
            Varje krona ska hanteras med den största respekt och det största
            ansvaret. Jag tycker bara att det var så konstigt att av två undertecknare
            av samma reservation tyckte en att 268 miljoner var mycket pengar
            och den andra att 1 miljard var felräkningspengar. Det var det
            jag tyckte var konstigt.
          </note>
          <note>
            Per Rosengrens motioner får Gunnar Andrén debattera med Per Rosengren.
            Det vore oförsynt om jag hade några synpunkter på Per Rosengrens
            motioner i det sammanhanget.
          </note>
          <note>
            För att reda ut vad som hände som har lett till detta ska jag
            be att få citera ur en artikel skriven av styrelseordföranden
            i Hydra Invest AB, Bernt-Åke
          </note>
          <note>
            Sandberg. Han säger att vi visst måste ha ett system som gör
            att man inte beskattar förluster. Sedan talar han om hur IT-bubblan
            blåstes upp. Han säger följande, och det är en liten historia:
          </note>
          <note>
            "Många av de affärer som genomfördes kan beskrivas av följande
            historia. En man som skulle sälja sin hund begärde 200.000 kronor
            för den. Den tilltänkte köparen sade att du måste vara galen.
            Det finns ingen som kommer att betala 200.000 för din hund.
          </note>
          <note>
            Efter en tid träffades de igen och mannen fick frågan om hur
            det gått. Det var inga problem att sälja hunden för 200.000 svarade
            mannen. Jag fick 2 katter i byte som var värda 100.000 kronor
            per styck."
          </note>
          <note>
            Ja, det speglar ungefär vad som händer i branschen.
          </note>
          <note type="speaker">
            Anf. 16 GUNNAR ANDRÉN (fp) replik:
          </note>
          <note>
            Herr talman! Som en kommentar till frågan om de historiska kriserna
            är det ingen från vår sida som har gjort socialdemokratin ensidigt
            ansvarig för IT-
          </note>
          <note>
            krisen. Det var andra omständigheter.
          </note>
          <note>
            Jag tycker att när herr Arne Kjörnsberg i andra sammanhang brukar
            tillvita 1991-1994 års regering det fulla ansvaret för fastighets-
            och bankkrisen, bör man ha samma nyanserade sätt som vi har haft
            när det gäller IT-krisen och socialdemokratins ansvar.
          </note>
          <note type="speaker">
            Anf. 17 ROGER KARLSSON (c) replik:
          </note>
          <note>
            Herr talman! Arne Kjörnsberg anför att regeringens förslag till
            hundra procent tillfredsställer den beställning som skatteutskottet
            och riksdagen gjorde i våras. Det är helt sant. Det tillfredsställer
            att bara uppskovsgrundande andelsbyten ska ges en retroaktiv verkan.
          </note>
          <note>
            Likafullt undanröjer inte regeringens och utskottsmajoritetens
            förslag alla pomperipossaeffekter.
          </note>
          <note>
            Kontentan är att regeringen gör inte mer än vad man säger till
            regeringen att göra.
          </note>
          <note>
            Mot den bakgrunden vill jag fråga Arne Kjörnsberg vad utskottsmajoritetens
            förutsättning att regeringen analyserar rättsutvecklingen och
            därefter återkommer till riksdagen är värd, om regeringen inte
            gör mer än vad utskottet säger till regeringen att göra.
          </note>
          <note type="speaker">
            Anf. 18 ARNE KJÖRNSBERG (s) replik:
          </note>
          <note>
            Herr talman! Jag vill först säga för att undvika alla missförstånd:
            Jag svarade inte på Gunnar Andréns sista inlägg, och det var inte
            för att vara oartig. Jag tycker att det är skandalöst att de tekniska
            systemen i kammaren är sådana att när man står här i talarstolen
            hör man inte vad vissa av riksdagens ledamöter säger.
          </note>
          <note>
            Det var därför jag inte svarade. Det var inte av oartighet, Gunnar.
            Jag vill ha det sagt.
          </note>
          <note>
            Jag vet att jag nu bröt mot en regel, herr talman.
          </note>
          <note>
            Jag har replik på Roger Karlsson, men det var viktigt för mig
            att få säga det.
          </note>
          <note>
            Jag tycker att jag har gjort en klar redovisning.
          </note>
          <note>
            Roger Karlsson har varit med och kontrollerat betänkandet. Jag
            har understrukit att vi utgår från att det blir så. Dessutom sade
            jag att inom ramen för det samarbete som Vänsterpartiet, Miljöpartiet
            och Socialdemokraterna har kommer vi att följa upp frågan.
          </note>
          <note>
            Jag vet inte om Roger Karlsson tror mig eller inte, men det samarbetet
            är förtroendefullt, precis som samarbetet var mellan Centerpartiet
            och Socialdemokraterna på den tiden det begav sig. Vi hade respekt
            för varandra. Har vi sagt någonting står vi för det. Det kommer
            vi att göra även i den delen.
          </note>
          <note>
            Jag tycker inte att man så där rakt av kan tumma på kontantbegränsningsregeln
            av de skäl som jag tidigare har framfört, det vill säga att vi
            ska eftersträva samma regler inom EU. Vi brukar i övrigt kritisera
            andra länder för att de försöker använda regler som leder till
            osund skattekonkurrens. Därför ska man vara försiktig.
          </note>
          <note type="speaker">
            Anf. 19 ROGER KARLSSON (c) replik:
          </note>
          <note>
            Herr talman! Problemet kvarstår, att regeringen uppenbarligen
            inte verkar göra mer än vad skatteutskottet i den här frågan ger
            regeringen i uppdrag att göra. Det är till intet förpliktande
            att Arne Kjörnsberg säger att "har vi sagt någonting står vi för
            det", eftersom han i det här fallet inte vill säga någonting till
            regeringen.
          </note>
          <note>
            Ni vill inte ge regeringen det här uppdraget, utan ni förutsätter
            att man kommer tillbaka till riksdagen.
          </note>
          <note>
            Det är inte tillfredsställande för dem som har drabbats av förluster
            vid andra andelsbyten än de som vi kan ta beslut om i dag.
          </note>
          <note type="speaker">
            Anf. 20 ARNE KJÖRNSBERG (s) replik:
          </note>
          <note>
            Herr talman! Jag tillåter mig att tolka detta så att
          </note>
          <note>
            Roger Karlsson tycker att man ska slopa kontantbegränsningsregeln
            och att man ska jämställa teckningsoptioner och konvertibla skuldebrev
            med aktier.
          </note>
          <note>
            Jag delar inte den uppfattningen. Det är inte så enkelt.
          </note>
          <note>
            Man måste fundera på detta och ta hänsyn till internationella
            överenskommelser som vi har. Det är inte så enkelt.
          </note>
          <note>
            Jag har faktiskt andra möjligheter att kommunicera med regeringen
            än via tillkännagivanden i riksdagen - detta sagt i största förtroende
            till Roger Karlsson.
          </note>
          <note type="speaker">
            Anf. 21 ANNE-MARIE PÅLSSON (m) replik:
          </note>
          <note>
            Herr talman! Jag blir så full i skratt när jag hör skatteutskottets
            ordförande berätta dessa roliga historier. Jag har också hört
            historien om hunden och katterna tidigare, och den är lika rolig
            den här gången som första gången jag hörde den.
          </note>
          <note>
            Det var inte därför jag begärde replik, herr talman, utan det
            var för att jag först i all ödmjukhet vill tillstå att jag hade
            trott att de här kammarmötena var öppna även för andra än skatteutskottets
            ledamöter. Från till exempel min egen riksdagsgrupp var det flera
            som var här och lyssnade utan att de sitter i skatteutskottet.
          </note>
          <note>
            Jag tycker nog att det även från socialdemokratiskt håll borde
            finnas en och annan ledamot som vill följa de här diskussionerna,
            framför allt när det rör de här viktiga principiella frågorna.
          </note>
          <note>
            Att säga att miljarder är felräkningspengar kan låta ganska oseriöst,
            och man kan raljera om det.
          </note>
          <note>
            Precis som flera andra har sagt här tidigare är
          </note>
          <note>
            1 miljard mycket pengar, men 1 miljard i förhållande till något
            annat kanske inte är så mycket pengar. Vi kan jämföra 1 miljard
            med min egen budget.
          </note>
          <note>
            Min inkomst här är 43 000 kr. 43 kr utgör samma förhållande till
            min inkomst på 43 000 kr som
          </note>
          <note>
            1 miljard till statens budget på 1 200 miljarder. Nog tycker
            jag att 43 kr är felräkningspengar i förhållande till min inkomst.
            Jag kan till och med tappa det utan att jag märker det.
          </note>
          <note>
            Vi har här en diskussion om olika typer av finansiella instrument.
            Ja, herr talman, det är svårt med finansiella instrument. Jag
            undervisar studenter i
          </note>
          <note>
            Lund om detta, och det är väldigt komplicerat men inte svårare
            än att man kan lära sig.
          </note>
          <note>
            En sak vet vi, och det är att den finansiella marknaden har utvecklats
            oerhört snabbt sedan 1992. Nya instrument har tillkommit, och
            framför allt har man lärt sig att räkna med de här finansiella
            instrumenten på ett sätt som man inte kunde tidigare. Det vi lär
            ut till studenterna är att teckningsoptioner, konvertibler, skuldebrev,
            aktier och liknande tillhör samma familj, och de kan i många avseenden
            uppfattas på samma sätt.
          </note>
          <note>
            Herr talman! Jag vill ställa en fråga till skatteutskottets ordförande:
            Anser skatteutskottets ordförande att man ska betala skatt på
            en inkomst på 0 kr?
          </note>
          <note type="speaker">
            Anf. 22 ARNE KJÖRNSBERG (s) replik:
          </note>
          <note>
            Herr talman! Nej, det tycker jag inte att man ska göra. Men Anne-Marie
            Pålsson hoppar över ett led, nämligen att man hade valet.
          </note>
          <note>
            Jag sade i mitt inledningsanförande att kollisionen mellan de
            regler som gäller för andelsbyten och de så kallade 3:12-reglerna
            innebär ett problem. Det är därför regeringen har lagt denna proposition
            - den som Anne-Marie Pålssons partivänner var med och begärde
            i våras.
          </note>
          <note>
            Anne-Marie Pålsson satt inte i skatteutskottet då, men då får
            hon läsa på. Det framgår av riksdagens protokoll från det aktuella
            tillfället och av det betänkande som skatteutskottet avlämnade
            då.
          </note>
          <note>
            Det var faktiskt detta som riksdagen begärde, och då får man
            det. Men sedan har det tillkommit omständigheter av olika slag,
            som jag också berörde. Då säger vi att vi får titta på det, men
            vi får inte vara så sorglösa.
          </note>
          <note>
            Tack för lektionen om 43 000 kr och 43 kr. Nu förstår jag varför
            det var så 1994 när Sverige skulle betala ut 1 kr, att Sverige
            hade 60 öre och fick gå någonstans och låna 40 öre. De hade väl
            räknat på samma sätt som Anne-Marie Pålsson tydligen lär studenterna
            i Lund. Då går det inte särskilt bra, för att uttrycka det försiktigt,
            herr talman.
          </note>
          <note type="speaker">
            Anf. 23 ANNE-MARIE PÅLSSON (m) replik:
          </note>
          <note>
            Herr talman! Man kunde ha gjort någonting annat när man mottog
            dessa andelar vid försäljningen. Man kunde ha sålt dem omedelbart.
            Man kunde ha skrivit in detta i kontraktet. Visst kunde man ha
            gjort det.
          </note>
          <note>
            Låt mig då berätta en historia från verkliga livet.
          </note>
          <note>
            En moder berättade hurusom hon hade köpt aktier i
          </note>
          <note>
            Framfab till sin son för 20 kr, eller om det var 2 kr styck.
            Dessa aktier rusade sedan upp och blev värda en förmögenhet. Hon
            var mycket nöjd för sin sons räkning. Något år senare träffade
            jag henne på nytt, och jag frågade: Hur gick det? Sålde du dina
            aktier i
          </note>
          <note>
            Framfab? Nej, sade hon. Det hade hon inte gjort, och hon var
            väldigt bedrövad och tyckte att det var otur.
          </note>
          <note>
            Herr talman! Ska man tillämpa samma principer för denna kvinna?
            Hon hade ju chansen att sälja aktierna när de stod i 100 kr eller
            120 kr. Ska man tvinga fram en beskattning därför att hon hade
            möjligheten att sälja aktierna? En sådan princip kan väl i rimlighetens
            namn inte tillåtas verka. Vad som måste gälla är att man betalar
            skatt när transaktionen genomförs och pengarna mottas.
          </note>
          <note type="speaker">
            Anf. 24 ARNE KJÖRNSBERG (s) replik:
          </note>
          <note>
            Herr talman! Jag har ju sagt att kollisionen mellan andelsbyteslagen
            och 3:12-reglerna leder till problem.
          </note>
          <note>
            Det är därför vi har den här propositionen på bordet.
          </note>
          <note>
            Dessutom har jag sagt att de rättsutslag som har kommit, den
            översyn av fusionsdirektivet som pågår och vissa andra saker gör
            att vi utgår från att regeringen kommer att titta också på det.
          </note>
          <note>
            Det var ju så att den som sålde sitt företag och fick betalt
            i aktier - och kanske en del kontanter -
          </note>
          <note>
            inte fick sälja dessa. Jag måste tillåta mig att säga att det
            nog var försäljningsförbudet, eller vad vi ska kalla det, på ett,
            två eller tre år som gjorde att priset på det företag som köptes
            upp också drevs upp. Det bidrog troligen också till den här bubblan.
            Det var många samverkande orsaker.
          </note>
          <note>
            Jag vill påminna om, utan att raljera för mycket, att det inte
            var jag som berättade historien, utan jag bara citerade styrelseordföranden
            i Hydria Invest AB,
          </note>
          <note>
            Bernt-Åke Sandberg. Jag bara påminde om den historien. Den är
            faktiskt lite tankeväckande för det som hände i den här branschen.
            Låt oss försöka hjälpas åt att föra det vidare. Vad händer om
            tio år?
          </note>
          <note type="speaker">
            Anf. 25 PER ROSENGREN (v):
          </note>
          <note>
            Herr talman! Jag tänkte att jag skulle inleda med att bara ge
            en kort skiss av bakgrunden till detta.
          </note>
          <note>
            Sedan tänker jag inte diskutera historia så mycket, utan snarare
            framtid och konsekvenser av den lagstiftning vi har.
          </note>
          <note>
            Det var hösten 2001 som vi började arbeta med denna fråga. Jag
            samarbetade ganska mycket med framför allt två moderata riksdagsledamöter,
            Catharina Hagen och Carl Erik Hedlund, i denna fråga.
          </note>
          <note>
            Vi insåg alla tre ganska tidigt vad det här handlade om. Övriga
            borgerliga partier var fullkomligt passiva i frågan. Det är bara
            att konstatera. Det står i reservationen bland annat att det fanns
            en massa förslag när det gäller 3:12-reglerna. Det fanns inte
            ett enda förslag från den borgerliga kanten. Det fanns inte ett
            förslag mer än att man skulle ta bort, ta bort, ta bort, trots
            att det finns en oerhört stor majoritet runtom om att vi måste
            ha klyvningsregler, eller 3:12-
          </note>
          <note>
            regler, eftersom vi faktiskt har en inkomstskatt som på marginalen
            ligger på 55-56 %, och vi har en kapitalskatt på 30 %.
          </note>
          <note>
            För att inte omvandla inkomster måste vi ha någon form av klyvningsregler.
            Jag tror egentligen att alla är eniga om det. Det tog väldigt
            lång tid innan de borgerliga också insåg detta. Efter det att
            Vänsterpartiet hade formulerat någon form av strategi när det
            gäller 3:12-reglerna vaknade de borgerliga och hakade på. Innan
            dess fanns det inte ett enda förslag. Om det fanns, så visa det
            för mig! Jag har inte sett det, och jag har ändå försökt gå igenom
            handlingar historiskt.
          </note>
          <note>
            Under våren fortsatte vi att tröska detta och diskutera med Finansdepartementet.
            Beredningsarbetet tog väldigt lång tid. Jag vill inte stå här
            och diskutera varför det tog tid. Det kan man ha olika versioner
            och tolkningar av, men det tog tid. Till slut fick vi i alla fall
            ett betänkande i skatteutskottet, där man gav regeringen i uppdrag
            att återkomma, och man skulle göra det under augusti månad. Och,
            som har sagts här, det som blev levererat till slut är precis
            det som vi ville ha. Redan under våren diskuterade vi med
          </note>
          <note>
            Finansdepartementet de andra utestående frågorna, men vi insåg
            att det omöjligt skulle gå att få in i arbetet med de rena andelsbytesaffärerna,
            där det fanns uppskov. Detta var vi eniga om, både jag, Catharina
          </note>
          <note>
            Hagen och Carl Erik Hedlund. Vi insåg att om vi skulle lösa problematiken
            - och nu kallar jag de här uppskovsfallen för de rena pomperipossafallen
            -
          </note>
          <note>
            kunde vi inte också få med de andra delarna, det vill säga kontantbegränsningsregeln,
            konvertiblerna och teckningsoptionerna, utan det skulle vi bli
            tvingade att skjuta på.
          </note>
          <note>
            Sedan kom det ingenting i augusti. Sedan var det utsatt att det
            skulle komma en proposition till den 8
          </note>
          <note>
            oktober. Det kom ingen då heller. Då försökte jag få till ett
            sammanträde i skatteutskottet på torsdagen därefter, det vill
            säga den 10:e. Det blev inte så. jag ville då ha ett utskottsinitiativ
            med lagstiftning, eftersom vi hade lagtext och allting i stort
            sett klart. Det låg färdigt i en låda. Det var färdigt i mitten
            av augusti. Inte en bokstav ändrades i det i förhållande till
            det som nu ligger.
          </note>
          <note>
            Det intressanta är att de borgerliga i finansutskottet då tar
            ett utskottsinitiativ, och vi i Vänsterpartiet säger att vi inte
            har ändrat uppfattning. Då kommer det ett besked om att man lägger
            fram en proposition.
          </note>
          <note>
            Samtidigt har Bosse Ringholm en debattartikel i Dagens Nyheter
            där han indirekt säger att man egentligen inte skulle ha velat
            lägga fram detta. Det är det som jag tyckte var lite allvarligt
            i den situationen.
          </note>
          <note>
            Därefter ska jag inte ägna mig åt historia när det gäller beskrivningar
            av hur det har gått till. Däremot kanske jag ska ta upp 3:12-reglerna
            och varför de är nödvändiga. Jag har varit inne på det. Det är
            alltså nödvändigt att ha klyvningsregler.
          </note>
          <note>
            Arne Kjörnsberg säger att vi måste ha internationellt likartade
            regler. Det kan jag hålla med om, men problemet är att utrikes
            lägger man oftast kapitalinkomstbeskattning, för dem som har det,
            ovanför tjänsteinkomsten. Man har inte samma system. Den problematiken
            uppstår inte, på grund av att man har andra regler. Konsekvensen
            av det som Arne Kjörnsberg säger är egentligen att vi ska ta bort
            3:12-
          </note>
          <note>
            reglerna. Man skulle kunna tolka det på det sättet, för vi är
            ganska unika i Sverige när det gäller detta. Jag förstår att det
            inte är så Arne Kjörnsberg menar, men drar man ut resonemanget
            skulle man kunna tolka det åt det hållet, för då får vi ett kongruent
            system med stora delar av Europa när det gäller kontantbegränsningsregeln.
          </note>
          <note>
            Den principiella frågan, eller utgångspunkten, är ju också: Varför
            gjordes sådana här affärer. Sådana här affärer har alltid gjorts
            och kommer även att göras i framtiden. Det finns företag som blir
            uppköpta av företag som inte har några likvida medel. Hur ska
            man då fixa de här för landet många gånger nödvändiga strukturaffärerna?
          </note>
          <note>
            Strålkastarna har nu riktats mot just IT-bubblan, men i denna
            IT-bubbla finns det också helt vanliga företag, gammaldags verkstadsföretag,
            som faktiskt också har drabbats av exakt samma sak. Det finns
            ett företag i Hässleholm till exempel, så att situationen har
            varit densamma. Man har använt sig av den här möjligheten att
            lösa strukturproblem.
          </note>
          <note>
            Det är klart att om vi ska fortsätta att utveckla svenskt näringsliv
            och genomföra strukturförändringar måste den här möjligheten finnas,
            men då är det också oerhört viktigt att alla vet att man inte
            kommer att beskattas för förluster. Här tycker jag att man många
            gånger gör kopplingar som är väldigt olyckliga, och det är när
            man jämför med den vanliga småspararen som har förlorat pengar.
            De har förlorat sina pengar, men det har också de här drabbade
            - pomperipossafallen - gjort. Skillnaden är faktiskt att den ena
            kategorin också får betala skatt på en del av förlusten, och det
            är det som ska undanröjas.
          </note>
          <note>
            Ett skattesystem som beskattar förluster på det sättet är inte
            ett system som håller i längden. Det kan få spridningseffekter
            som innebär att det blir problem.
          </note>
          <note>
            Sedan blandar man också ihop saker. Man blandar in Astrid Lindgrens
            pomperipossasaga och pomperipossaaffär och säger att hon hade
            102 % skatt. Då har man inte läst på historien, för hon hade inte
            det. På den tiden fick man inte schablonavdrag för egenavgifterna,
            och därför gick det upp, men året efter fick man avdrag för det.
            Någon gång fick man en väldigt låg beskattning. Det var detta
            som ledde till att man införde schablonavdrag för egenavgifterna,
            så i verkligheten var hennes skatt inte så hög, och det har hon
            väl själv också i efterhand konstaterat när hon insåg detta. Däremot
            var det en fullkomligt absurd marginalskatt vi hade på den tiden.
            Den var inte särskilt lyckad. Det insåg man också. Det var därför
            man genomförde en skattereform. När vi hade marginalskatter på
            85 % var det i ett skattesystem som var på väg att erodera totalt.
          </note>
          <note>
            Anne-Marie Pålsson var uppe och pratade om enskilda näringsidkare.
            Jag tror att man ska vara oerhört försiktig med att använda begreppet
            "enskild" när man diskuterar pomperipossafallen och de här andelsbytesaffärerna.
            Det har ingenting med enskild näringsverksamhet och enskild firma
            att göra. Detta kan lätt leda dithän att man missuppfattar det.
            Så använd inte begreppet "enskild näringsidkare", för det här
            är andelsbyten, och det handlar enbart om aktiebolag.
          </note>
          <note>
            Hur ska man, om man nu ska gå in och ändra på
          </note>
          <note>
            3:12-regler eller ta bort dem, göra med just enskilda firmor
            och handelsbolag när det gäller räntefördelning, expansionsmedelsavsättning
            och så vidare? Det var någon som sade att 3:12-reglerna är det
            svåraste och mest extrema regelsystem vi har inom skatterna.
          </note>
          <note>
            Så är det ju inte. Handelsbolagsdelägaren har ett betydligt större
            problem med sin deklaration på grund av bland annat de regler
            som infördes, som de borgerliga stod bakom, om expansionsmedelsavsättningar,
            räntefördelningar och så vidare. Ambitionen var ju att man skulle
            behandla enskilda firmor och handelsbolag precis likadant som
            aktiebolag med samma beskattningsregler. Det är ju ett feltänk
            redan från början.
          </note>
          <note>
            Den ena företagsformen väljer man för att den är lite enklare.
            Då tar man också konsekvenserna, och beskattningen blir lite annorlunda.
            Väljer man ett aktiebolag har man en massa kostnader som man inte
            har som enskild firma och handelsbolag när det gäller revision
            och så vidare.
          </note>
          <note>
            Sedan tänker jag inte ge mig in i diskussionen så mycket om vem
            som har gjort vad i de här frågorna.
          </note>
          <note>
            När jag lyssnar på Gunnar Andrén blir jag lite road eller ganska
            mycket road. Jag blev uppringd av en reporter som gjorde mig uppmärksam
            på ett pressmeddelande som Folkpartiet, Gunnar Andrén och
          </note>
          <note>
            Anna Grönlund, hade gått ut med. Reportern sade:
          </note>
          <note>
            Vill du få dig ett gott skratt? Gå då in på Folkpartiets hemsida
            och läs deras pressmeddelande.
          </note>
          <note>
            Jag ska läsa upp det. Den första delen kan man begripa. Den andra
            delen är fullkomligt obegriplig.
          </note>
          <note>
            Där står det nämligen att Folkpartiet ska göra någonting, men
            det står inte vad man ska göra. Det dunkelt skrivna är det dunkelt
            tänkta. Gunnar Andrén sade ungefär samma sak i talarstolen.
          </note>
          <note>
            "Med en smäll i dörren lämnade vänsterpartiets
          </note>
          <note>
            Per Rosengren i vrede skatteutskottets första möte efter valet.
            Men när skatteutskottet i tisdags slutbehandlade samma fråga som
            föranledde vredesutbrottet - pomperipossaskatten vid andelsbyten
            - fungerade Rosengren som regeringspartiets dörrmatta."
          </note>
          <note>
            Det var just detta agerande som gjorde att denna proposition
            kom på riksdagens bord. Om inte Gunnar
          </note>
          <note>
            Andrén och Anna Grönlund har förstått det tycker jag synd om
            Gunnar Andrén och Anna Grönlund. När till och med journalister
            uppmanar mig att läsa det för att få mig ett gott skratt måste
            Gunnar Andrén inse hur patetisk han är.
          </note>
          <note>
            Nu kommer vi till det intressanta, och det är just att det dunkelt
            skrivna är det dunkelt tänkta. Jag begär inte att kammarens ledamöter
            ska förstå det som jag läser, eftersom det är fullkomligt obegripligt.
            Jag ska ändå läsa det för att visa på hur man absolut inte ska
            utforma ett pressmeddelande. Lyssna nu!
          </note>
          <note>
            "I massmedierna har Per Rosengren agerat som den store kritikern
            av Pomperipossaeffekterna."
          </note>
          <note>
            Sedan kommer det en fullkomligt obetalbar mening: "Oppositionspartierna
            har föreslagit - i vetskap om att finansdepartementet har utvecklat
            en utsökt förmåga att arbeta långsamt med denna typ av frågor
            som berör enskilda människor som beskattats för vinster de i praktiken
            inte har haft - att skatteutskottet skulle komplettera lagen för
            att också de som genom den kontantbegränsningsregel som finns
            nu inte omfattas av lagstiftningen."
          </note>
          <note>
            Vad har man föreslagit? Det som har föreslagits finns över huvud
            taget inte nämnt. Denna mening borde gå till historien.
          </note>
          <note>
            Vad hade jag anmält?
          </note>
          <note type="speaker">
            Anf. 26 TALMANNEN:
          </note>
          <note>
            Den anmälda talartiden var tio minuter. Nu har det gått 13 minuter.
          </note>
          <note type="speaker">
            Anf. 27 PER ROSENGREN (v):
          </note>
          <note>
            Herr talman! En gång hade jag anmält åtta minuter. Då började
            Christer Eirefelt knacka efter 17 minuter. Då hade jag fördubblat
            tiden. Men jag är snart klar.
          </note>
          <note>
            Jag vill säga en sak till när det gäller Gunnar Andrén. Han kan
            inte ens hålla reda på sagorna. Han blandar ihop Kejsarens nya
            kläder med Tödde och
          </note>
          <note>
            Mödde. Det handlade ju om att kejsaren var helt naken från början,
            precis som Gunnar Andrén och Anna
          </note>
          <note>
            Grönlund i pressmeddelandet. Det innehåller ingenting, precis
            som kejsaren som inte hade någonting på sig. Tödde och Mödde var
            någonting helt annat.
          </note>
          <note>
            Jag får tydligen stanna här även om jag hade mycket mer att säga.
            Jag yrkar bifall till propositionen.
          </note>
          <note>
            Jag ska bara säga en sak till innan jag avslutar.
          </note>
          <note>
            Det gäller reservationen, där det står att man vill att regeringen
            ska se över frågan. Det finns en hemställan om det. Men precis
            samma sak står i betänkandetexten: "Utskottet förutsätter att
            regeringen analyserar den rättsutveckling som har skett sedan
            de nya reglerna antogs och därefter återkommer till riksdagen
            med en redovisning av vilka konsekvenser detta bör föranleda för
            det skatterättsliga andelsbytessystemet."
          </note>
          <note>
            Där står också: "Det finns också anledning att följa upp om praxis
            i svenska domstolar tyder på att nuvarande regler leder till icke
            avsedda effekter eller att det finns tillämpningsproblem som bör
            föranleda lagändringar."
          </note>
          <note>
            Jag vill också påpeka att reservationen inte på något sätt tar
            upp fullt bifall till den borgerliga motionen, där det står att
            riksdagen ska avgöra. Ni yrkar egentligen bifall till min motion.
            Men jag anser mig vara nöjd med den skrivning som finns om att
            vi kommer att ta hand om det.
          </note>
          <note type="speaker">
            Anf. 28 PER LANDGREN (kd) replik:
          </note>
          <note>
            Herr talman! Rosengren och oppositionen - den övriga oppositionen
            - är överens om att föreliggande förslag inte fångar in alla anställda
            och företagare som utsatts för pomperipossa. Det finns fortfarande
            ett antal företagare och anställda som, om ingenting händer, tvingas
            att skatta för utraderade värden, för värdelösa papper.
          </note>
          <note>
            Vad i majoritetens formuleringar i betänkandet garanterar en
            fortsatt god uppföljning? Vi har hört att
          </note>
          <note>
            Rosengren inte är nöjd med hanteringen av ärendet hittills. Det
            har ju formligen baxats fram. Vi fick en historik och behöver
            kanske inte ägna oss mer åt det.
          </note>
          <note>
            Vad garanterar utskottets formulering om att utskottet förutsätter
            att regeringen särskilt uppmärksammar och att regeringen därefter
            ska återkomma till riksdagen? Det finns inget datum. Vad garanterar
            detta? Det vill jag gärna höra. Rosengren sade ju att han skulle
            tala om framtiden.
          </note>
          <note>
            Jag har också en mer moralfilosofisk fråga. Är det fel i sig
            att beskatta utraderade värden, eller är det fel, som jag tyckte
            Rosengren sade, att beskatta utraderade värden för att det kan
            få skadliga spridningseffekter? Det är en viktig fråga.
          </note>
          <note type="speaker">
            Anf. 29 PER ROSENGREN (v) replik:
          </note>
          <note>
            Herr talman! Jag tar den sista frågan först. Det är självklart
            att det är fel att beskatta förluster. Det är fullkomligt klart.
            Det har jag sagt i en mängd sammanhang.
          </note>
          <note>
            Till problemen med konvertibler och teckningsoptioner kommer
            problemet med personaloptioner. Ett av de mer kända fallen är
            inte en person som har drabbats av 3:12-reglerna utan en som har
            drabbats av bara kapitalbeskattning. Man måste vara noggrann i
            analysen. Det var fullkomligt omöjligt att låta skatteutskottet,
            det vill säga riksdagen, lagstifta. Det behövs en hel del arbete.
          </note>
          <note>
            Jag kan inte ge några som helst garantier. Detta är en politisk
            process. Jag kunde inte göra det när vi började med pomperipossadiskussionen
            heller. Däremot har jag kanske visat att jag gör precis vad jag
            kan. Det kommer att finnas en hel del gränsdragningsproblem. Det
            gäller kontantbegränsningsregeln, men det finns en hel del enkla
            fall i det avseendet.
          </note>
          <note>
            Det gäller framför allt de andra värdepappren och instrumenten.
            Det finns stora problem med avgränsningar, till exempel i fråga
            om personaloptioner. Det är oerhört svårt att fastställa värdet.
            Det går egentligen inte.
          </note>
          <note>
            Jag tror att det är betydligt lättare när det gäller konvertibler.
            Vi står inför ett problem. Detta måste analyseras och utredas.
            Det kommer man att göra.
          </note>
          <note>
            Det står faktiskt utifrån den rättstillämpning som har skett
            att olika människor inte ska beskattas på olika sätt. Det är precis
            den problematik som har uppstått med anledning av regeringsrättsdomen
            från i mars.
          </note>
          <note type="speaker">
            Anf. 30 PER LANDGREN (kd) replik:
          </note>
          <note>
            Herr talman! Vi har fått ett tydligt besked. Jag tvivlar inte
            på det, men jag vill gärna ha det till protokollet att Rosengren
            står bakom de skatterättsliga principerna om skatt efter bärkraft
            och likviditetsprincipen. Jag tvivlar inte på det, men jag vill
            ha det fastlagt. Då har det sagts att det är fel i sig att beskatta
            utraderade värden. Man skulle då kunna tillämpa samma princip
            så att det är fel att beskatta fiktiva värden och fiktiva inkomster,
            etcetera. Jag tycker att det vore mycket bra om vi tillsammans
            kunde driva igenom en tillämpning i Sveriges riksdag av vedertagna
            skatterättsliga principer. Det känns väldigt positivt.
          </note>
          <note type="speaker">
            Anf. 31 PER ROSENGREN (v) replik:
          </note>
          <note>
            Herr talman! Så är det naturligtvis. Men det finns fall där vi
            fortfarande av rent principiella och praktiska skäl inte kan återgå
            till en viss tidpunkt. I förmögenhetsbeskattningen till exempel
            fastställs värdet vid ett visst datum, det vill säga den 31 december.
            Då får man betala förmögenhetsskatt på det. Sedan sjunker värdet
            ganska radikalt på dem.
          </note>
          <note>
            Enligt Per Landgrens resonemang ska man kanske gå tillbaka och
            på något sätt sänka det värde som har satts vid den tidigare värderingen.
            Jag tror inte att det är rätt väg att gå.
          </note>
          <note>
            Det finns alltså fall då framför allt likviditetsprincipen inte
            i alla lägen är helt tillämplig. Däremot när det gäller skatt
            efter bärkraft är det oerhört viktigt att den finns där.
          </note>
          <note>
            Som jag sade tidigare ska förluster under inga omständigheter
            beskattas.
          </note>
          <note type="speaker">
            Anf. 32 ANNE-MARIE PÅLSSON (m) replik:
          </note>
          <note>
            Herr talman! Vi har från Per Rosengren fått höra att skälet till
            att man inte vill utvidga dessa lättnader i beskattning till att
            även gälla till exempel konvertibla skuldebrev beror på att det
            är så svårt att värdera dem. På vilka grunder är det svårt? Värdet
            är ju noll.
          </note>
          <note>
            Det är lika mycket noll för dessa konvertibla skuldebrev som
            det var för aktier. Per Rosengren kanske menar att det är svårt
            att värdera konvertibla skuldebrev vid den tidpunkt då överlåtelsen
            sker. Men det är inte alls svårt. Det kan mina studenter i Lund
            göra, så det kanske även Per Rosengren skulle lära sig.
          </note>
          <note>
            Argumentet håller inte. Det är inte svårt att värdera dessa tillgångar.
            Det finns teknik för att göra det.
          </note>
          <note>
            Det måste alltså finnas någonting annat som gör att man inte
            vill utvidga lättnaden till att även gälla andra tillgångar än
            aktieandelar.
          </note>
          <note>
            Litar verkligen Per Rosengren på regeringens goda vilja att utreda
            detta i positiv anda, i synnerhet mot bakgrund av det som Bosse
            Ringholm själv lär ha skrivit i artikeln, att man har kommit med
            detta förslag mer eller mindre med kniven mot strupen. Tror
          </note>
          <note>
            Per Rosengren att regeringens inställning på denna punkt kommer
            att ändras? Kommer man att vara lika motvillig framöver som man
            har varit tidigare?
          </note>
          <note type="speaker">
            Anf. 33 PER ROSENGREN (v) replik:
          </note>
          <note>
            Herr talman! Under den nuvarande mandatperioden har vi ett fördjupat
            samarbete, vilket innebär att vi faktiskt samarbetar i ett mycket
            tidigare sked. Det blir alltså mycket lättare att vara med. Vi
            arbetar även på departementet där vi får in ett antal tjänstemän
            som kommer att arbeta med just dessa frågor. Jag är full av tillförsikt
            när det gäller att vi ska kunna lösa denna problematik.
          </note>
          <note>
            Sedan handlar det inte bara om värderingen. Det problemet tror
            jag säkert att man skulle kunna lösa.
          </note>
          <note>
            När det gäller personaloptioner tror jag att det blir betydligt
            svårare. Men när det gäller konvertibler kanske det går. Men vilken
            typ av instrument ska man ha med, och hur ska det se ut? Ska personaloptioner
            vara med? Jag har fått in en hel del, för att säga det lite försiktigt,
            exempel via e-post som gäller dessa frågor, och jag har träffat
            på en mängd fall. Och alla är inte så lätta att rakt upp och ned
            ta ställning till.
          </note>
          <note>
            Detta är mer komplicerat och betydligt mer komplicerat än att
            vi skulle låta riksdagen gå in och lagstifta direkt. Till och
            med kanslipersonalen på skatteutskottet var mycket tveksam till
            förslaget. Jag är tacksam för att de borgerliga partierna inte
            fortsatte att stressa och pressa fram den åsikten. Det hade inte
            varit bra. Detta är värt en beredning som alla andra frågor. Detta
            är en mycket komplicerad fråga.
          </note>
          <note type="speaker">
            Anf. 34 ANNE-MARIE PÅLSSON (m) replik:
          </note>
          <note>
            Herr talman! Är inte detta ett utmärkt tillfälle att plädera
            för att riksdagen och dess utskott utrustas med större finansiella
            och personella resurser, så att vi i riksdagen kan åstadkomma
            mer och inte i varje sammanhang tvingas att remittera frågorna
            till regeringen?
          </note>
          <note type="speaker">
            Anf. 35 PER ROSENGREN (v) replik:
          </note>
          <note>
            Herr talman! Jag anser att vi har en beredande instans, och det
            är regeringen som lägger fram sina propositioner. Där finns hela
            den biten. Sedan har vi ett oerhört kompetent kansli, inte minst
            på skattesidan. Men detta handlar om ett arbete som tar väldigt
            lång tid. Man ska vara medveten om att det är två-tre personer
            som kommer att avsättas för att jobba med bara dessa frågor under
            ett antal månader för att reda ut detta.
          </note>
          <note>
            När det gäller den här lagstiftningen och det som har varit har
            det tagit tid. Först ska det upprättas en promemoria. Den promemorian
            var ganska ingående, och man diskuterade olika fall. Jag tror
            att det var A-
          </note>
          <note>
            D, fyra olika möjliga vägar att gå. Sedan valde man den som var
            mest praktisk. Det var kanske inte den som man hade tänkt sig
            från början, utan man kom under arbetets gång fram till att för
            att göra detta så enkelt som möjligt valde man den. Det visar
            hur viktigt det är att inte bara direkt fastna för det första
            som dyker upp. Finansdepartementet har gjort ett oerhört gediget
            arbete här för att plocka fram den modell som vi i dag har, det
            vill säga att man ser igenom den första delen av affären, och
            sedan går man på den andra.
          </note>
          <note>
            Jag är oerhört imponerad av det sätt på vilket arbetet har bedrivits.
            Och jag har i efterhand insett att denna typ av arbete tar tid
            om man ska få fram ett fullödigt och bra underlag till oss i riksdagen.
          </note>
          <note>
            Om vi, som hävdas, skulle plocka in mer folk i riksdagens kanslier
            för att bedriva denna typ av arbete tror jag att det skulle bli
            ett sammelsurium och ett mischmasch. Jag tror att det är bra att
            vi har en operativ enhet, och det är regeringen. Sedan sköter
            vi det arbete som vi ska sköta här i riksdagen.
          </note>
          <note type="speaker">
            Anf. 36 GUNNAR ANDRÉN (fp) replik:
          </note>
          <note>
            Herr talman! Jag får medge att när det gäller att vara historieberättare
            står jag mig väldigt slätt jämfört med Per Rosengren. Jag medger
            gärna att jag tog fel på detta med H C Andersen och vem som var
            mest naken.
          </note>
          <note>
            Låt mig ändå säga att jag tycker att det är väldigt bra att Per
            Rosengren har engagerat sig i denna fråga.
          </note>
          <note>
            Jag tycker att man ska gå så långt som jag försökte göra i anförandet
            och säga att utan Per Rosengrens engagerade aktiviteter i våras
            och så vidare i denna fråga hade vi inte stått där vi står i dag.
            Och det tror jag att många skattebetalare är glada över.
          </note>
          <note>
            Men, Per Rosengren, vad vi nu ser är en Per Rosengren som har
            gjort stopp någonstans. Jag hör här att Per Rosengren inte har
            ändrat åsikt, bara votum.
          </note>
          <note>
            Det står i betänkandet att kravet på viss ytterligare utredning
            och så vidare anses till viss del tillgodosett.
          </note>
          <note>
            Då måste man fråga: Vilken del? Vi står ju i stort sett bakom
            den motion som Per Rosengren har skrivit om dessa frågor men som
            han nu avstyrker. Samtidigt hör vi att Per Rosengren inte har
            ändrat åsikt. Han har bara ändrat votum.
          </note>
          <note>
            Slutligen en helt annan sak. Jag tycker att det är jättebra att
            Per Rosengren är mot höga marginalskatter. Socialdemokraterna
            och Folkpartiet kom för ett tiotal år sedan överens om att vi
            måste få ned dem.
          </note>
          <note>
            Då kommer jag ihåg att det var ett annat parti som står Per Rosengren
            nära som var väldigt mot att man skulle sänka marginalskatterna
            på det sätt som då gjordes. Jag tycker fortfarande att vi ska
            kämpa för ännu lägre marginalskatter.
          </note>
          <note type="speaker">
            Anf. 37 PER ROSENGREN (v) replik:
          </note>
          <note>
            Herr talman! Min uppfattning har alltid varit att när man närmar
            sig 85 % marginalskatt är man inne i ett samhälle som inte kan
            fungera. Vi var i det läget också inne i ett samhälle där det
            lönade sig att låna pengar och absolut inte lönade sig att spara.
            Vi var också inne i ett samhälle på den tiden som hade en inflation
            som inte var särskilt rolig.
          </note>
          <note>
            Jag ska säga en sak till Gunnar Andrén. Tro inte att ursprungstexten
            i betänkandet är densamma som den som ligger på riksdagens bord.
            Sedan kan Gunnar
          </note>
          <note>
            Andrén försöka tänka efter vad det innebär.
          </note>
          <note>
            Det är intressant när Gunnar Andrén säger att Per
          </note>
          <note>
            Rosengren inte står bakom sin motion och att den är bara delvis
            tillgodosedd. Det är minst lika intressant att konstatera att
            de borgerliga partierna inte står bakom sin motion utan att de
            står bakom min motion.
          </note>
          <note>
            Det är en motion som jag delvis har fått tillgodosedd.
          </note>
          <note>
            Det är väl jättebra. Skillnaden mellan det som skrivs i reservationen
            och det som skrivs i betänkandetexten är bara att ni vill ha ett
            tillkännagivande till regeringen om detta, medan vi anser att
            det som står i er hemställan står i betänkandetexten. Jag är alltså
            nöjd med den skrivning som står i betänkandet. Men Gunnar
          </note>
          <note>
            Andrén är inte nöjd med det som står i betänkandet i förhållande
            till min motion. Men han har inte yrkat bifall till den gemensamma
            borgerliga motionen där det står att riksdagen ska besluta. Jag
            tackar för förtroendet och stödet för min motion, och jag ska
            försöka förvalta det i enlighet med vad som står i betänkandetexten.
          </note>
          <note type="speaker">
            Anf. 38 GUNNAR ANDRÉN (fp) replik:
          </note>
          <note>
            Herr talman! Rent tekniskt kunde vi inte yrka bifall till motionen,
            som herr Rosengren när han vid några tillfällen var närvarande
            i skatteutskottet lade märke till. Men det är en annan sak.
          </note>
          <note>
            Jag anser att vi kan glädjas åt att vi tydligen tycker på samma
            sätt. Herr Rosengren borde vara väldigt glad över det stöd som
            han har fått för sin motion.
          </note>
          <note>
            Det tycker jag skulle vara mycket bra.
          </note>
          <note>
            Men vi måste väl ändå kunna vara överens om att det är ett perverst
            skattesystem när man, som hitintills varit fallet, tvingas betala
            skatt på fiktiva vinster. Vi har också haft andra perversa saker
            i skattesystemet men det viktiga nu är - det tycker jag att vi
            kan säga till alla som inte är här - att detta groteska förhållande
            undanröjs i och med den här propositionen. Det tycker jag att
            man ska ta fasta på som någonting bra.
          </note>
          <note type="speaker">
            Anf. 39 PER ROSENGREN (v) replik:
          </note>
          <note>
            Herr talman! Jo, det är väldigt lätt att i efterhand konstatera
            att det här regelsystemet får icke önskvärda effekter - för att
            nu inte använda ordet "perverst".
          </note>
          <note>
            Så är det naturligtvis men jag vill erinra om att det var en
            enig riksdag som stod bakom denna lagstiftning. Ingen i denna
            kammare, ingen som var med här då beslutet fattades, insåg detta
            problem. Med facit i hand är det alltid lätt att kalla det ena
            systemet efter det andra vid just det ord som Gunnar Andrén nämner.
          </note>
          <note>
            Samtidigt tycker jag att man, då ingen uppmärksammat detta, kanske
            inte ska använda sådana ord. I
          </note>
          <note>
            stället kan man väl säga så här: Det är tråkigt att vi inte insåg
            detta då. Det är tråkigt att vi inte kunde tänka oss - det borde
            vi faktiskt ha gjort - att konjunkturen inom vissa sektorer skulle
            svikta på det här sättet. Vi gjorde ju lagändringen just därför
            att vi visste att strukturaffärer gick till på nämnda sätt. Men
            ingen kunde alltså förutse komplikationen med kvittningsförbud
            och att man, när det faller så drastiskt som det gör, inte kan
            kvitta förluster mot vinster.
          </note>
          <note>
            Man blir då tvungen att betala för en vinst trots den förlusten.
          </note>
          <note>
            Inte heller var vi som politiker - inom branschen, inom verksamheten,
            var man dock säkert medveten om problemet - fullt medvetna om
            att sådana här aktier många gånger under en viss tid är belagda
            med säljförbud eftersom det är kompetensen hos de enskilda människorna
            som man är intresserad av - man köper alltså en kompetens - och
            då måste de garanteras att vara med och fortsätta att bygga på
            detta. Därför har man säljförbud i upp till två-tre år.
          </note>
          <note>
            Kanske kommer man i framtiden att vara mer försiktig när man
            går in i den här typen av affärer och avtal; det är mycket möjligt.
            Alla kan väl, utifrån vad som sagts här förut, vara eniga om att
            detta nog hjälpte till med att blåsa upp värdena på de här företagen;
            det är nog tämligen klart.
          </note>
          <note type="speaker">
            Anf. 40 ROGER KARLSSON (c) replik:
          </note>
          <note>
            Herr talman! Först vill jag ge Per Rosengren en eloge för att
            han har bidragit till att vi i dag har att debattera detta betänkande,
            som vi på eftermiddagen ska fatta beslut om. Per Rosengren har
            otvivelaktigt spelat en stor roll i det här arbetet i riksdagen.
          </note>
          <note>
            Jag håller med Per Rosengren om att man inte under några omständigheter
            ska beskatta en förlust. Men då är frågan varför Per Rosengren
            inte vill ge regeringen ett tydligt uppdrag om att återkomma och
            eliminera också de pomperipossaeffekter vid andelsbyten som finns
            kvar efter det att vi i dag har fattat beslut. I stället nöjer
            sig Per Rosengren och utskottsmajoriteten med att förutsätta att
            regeringen analyserar rättsutvecklingen och därefter återkommer
            till riksdagen.
          </note>
          <note>
            Jag minns en gammal historia om en man som hade odlat potatis
            och som hade fått missväxt. Han undrade om han kunde "förutsätta
            potatis". Men det går inte. Likaså tror jag att det inte går att
            förutsätta att regeringen i det här fallet ska göra någonting,
            för de har inte den egna viljan, utan man måste ge ett tydligt
            uppdrag. Precis som man inte kan "förutsätta potatis" för att
            undvika missväxt tror jag att vi, om det inte blir ett tydligt
            uppdrag till regeringen, riskerar att få en missväxt bland småföretagen.
          </note>
          <note type="speaker">
            Anf. 41 PER ROSENGREN (v) replik:
          </note>
          <note>
            Herr talman! Hela handläggningen av detta ärende är ett enda
            bevis. Plötsligt har de borgerliga ett vansinnigt stort förtroende
            för ett tillkännagivande från riksdagen. Borde ni inte efter den
            debatt som varit vara lite tveksamma till vad ett tillkännagivande
            egentligen är värt? Kanske är det en typ av annat agerande som
            ytterligare krävs för att det ska bli någonting.
          </note>
          <note>
            När det gäller den här affären hade vi ju ett tillkännagivande.
            Ändå var man inte beredd att komma med någonting. Nu har vi kanske
            någonting som är mer värt, nämligen ett fördjupat samarbete. Således
            kan vi ta upp frågan i departementet och driva den där, och vi
            kan diskutera oss fram till lösningar. Jag tror att det är betydligt
            mer värt än ett tillkännagivande.
          </note>
          <note>
            Det tillkännagivande som fanns, Roger Karlsson, skulle ha varit
            värt vatten om vi i Vänsterpartiet inte hade agerat som vi gjorde
            i samband med behandlingen i skatteutskottet och finansutskottet.
          </note>
          <note type="speaker">
            Anf. 42 ROGER KARLSSON (c) replik:
          </note>
          <note>
            Herr talman! Jag tror att ett tillkännagivande från riksdagen
            har betydelse. Vi har nu fått tillbaka det som skatteutskottet
            och riksdagen i våras efterfrågade. Problemet är snarare om Per
            Rosengren har sitt parti med sig i den här frågan. Uppenbarligen
            har man i budgetförhandlingarna mellan Vänsterpartiet och regeringen
            inte drivit den här frågan - jag har fått underhandssignaler om
            detta. Det är viktigt att hålla kvar frågan i riksdagen och att
            ge ett tydligt uppdrag till regeringen om det nu är så att det
            hänger på bara en person och på den personens agerande.
          </note>
          <note type="speaker">
            Anf. 43 PER ROSENGREN (v) replik:
          </note>
          <note>
            Herr talman! Jag vet inte om jag ska tolka det som att jag ensam
            har drivit pomperipossafrågan utan att ha haft mitt parti bakom
            mig. Det hela blir lite patetiskt när man hör er. Jag förstår
            inte vad ni håller på med.
          </note>
          <note>
            Är ni så stukade, och har ni ett sådant behov av upprättelse
            därför att medierna inte har skrivit att det är synd om er och
            därför att ljuset i den här frågan har riktats mot Vänsterpartiet?
            Ja, jag tycker synd om er om ni skulle behöva använda den typen
            av argumentation. Ta nu inte i för mycket! Ni kan ju sitta där
            så att säga med halsen full till våren då vi kanske lägger fram
            ett sådant här förslag.
          </note>
          <note>
            Det tillkännagivande som vi hade skulle kanske, som sagt, inte
            ha varit värt så mycket till exempel om jag inte hade agerat i
            skatteutskottet och om inte
          </note>
          <note>
            Johan Lönnroth i finansutskottet hade sagt: Vi stöder
          </note>
          <note>
            Per Rosengren fullt ut i denna fråga.
          </note>
          <note>
            Vänsterpartiet är ett parti som ser till rättvisan, som tycker
            att rättvisa är väldigt viktigt. En del i detta är att förluster
            inte ska beskattas. Det tycker jag att vi med all önskvärd tydlighet
            har visat i denna pomperipossadebatt. Låt vara att en mängd andra
            tekniska problem återstår att lösa - en del är det lättare att
            lösa, och andra är lite svårare att lösa - men vi ska se över
            detta. Nu när vi får eget folk på Finansdepartementet kan vi börja
            diskutera de här frågorna. Jag säger ungefär som Arne Kjörnsberg:
            Vi har faktiskt möjlighet att prata med regeringen på ett lite
            annorlunda sätt.
          </note>
          <note>
            Men, som Arne Kjörnsberg också säger, detta säger jag bara i
            förtroende här i kammaren så att ingen annan hör något.
          </note>
          <note type="speaker">
            Anf. 44 BARBRO FELTZING (mp):
          </note>
          <note>
            Herr talman! Jag kan kompensera för Per Rosengrens långa anförande
            genom att så här i slutet av debatten vara lite mer kortfattad.
          </note>
          <note>
            Skatteutskottets behandling av frågan om utvidgning av reglerna
            om framskjuten beskattning är kanske en julklapp till de företag
            som nu får en lättnad genom att reglerna med regeringens proposition
            får en lite ändrad betydelse.
          </note>
          <note>
            Jag tycker att det är bra att det sker en förändring så att även
            onoterade och kvalificerade andelar kommer att innefattas i andelsbyteslagen.
          </note>
          <note>
            Man ska inte behöva betala skatt på obefintlig vinst så att pomperipossaeffekter
            uppstår. Företagen hindras då genom ekonomiska svårigheter att
            fungera i fortsättningen.
          </note>
          <note>
            Vi behöver faktiskt våra företag, såväl små som stora. Det finns
            dock, som vi här hört, de som ramlar mellan stolarna. Det gäller
            dem som kanske inte har haft smarta rådgivare då det har visat
            sig att det går att komma runt reglerna om en kontantbegränsning.
          </note>
          <note>
            Kontantbegränsningsregeln, som säger att högst
          </note>
          <note>
            10 % av andelarnas nominella värde får utgöras av kontanta medel,
            gör att uppskov inte tillåts när kontantandelen överstiger den
            gränsen.
          </note>
          <note>
            Herr talman! Den här regeln har funnits i många år men skattelagstiftningen
            är snårig. Naturligtvis har också jag upptäckt det. De som i IT-bubblans
            spår inte uppmärksammade fallgropen utan tog emot och skattade
            för en större del kontanta medel råkar nu väldigt illa ut.
          </note>
          <note>
            Andelarna fick inte försäljas på några år. Under tiden föll värdet
            på andelarna drastiskt. IT-bubblan sprack, vilket jag menade var
            väntat, men kvar fanns andelar som bara var värda en struntsumma
            i förhållande till ursprungsvärdet. Man kan visserligen, som görs
            från vissa håll, påstå att den som gick på detta får skylla sig
            själv men det tycker inte jag.
          </note>
          <note>
            När personen i fråga ska skatta för miljontals kronor på en utebliven
            vinst uppstår stora svårigheter.
          </note>
          <note>
            Skatten på kontantandelen är betald, men för resten finns det
            inget underlag. Det är orimligt att begära skatt på obefintliga
            medel, och det sätter naturligtvis skattemoralen ur spel.
          </note>
          <note>
            Därför är jag glad att skatteutskottet skriver att man förutsätter
            att regeringen återkommer till riksdagen efter utredning om konsekvenserna
            av andelsbytessystemet och även ser på konsekvenserna av regeringsrättens
            dom den 12 mars. Särskilt bra är det att man då ska ta upp frågan
            om att sinsemellan likartade bytesaffärer leder till oacceptabla
            olikheter vid beskattningen - detta på grund av, som vi hört,
            Vänsterpartiets motion. Jag förutsätter jag regeringen kommer
            i budgetförhandlingarna att ta itu med detta.
          </note>
          <note>
            Jag är verkligen angelägen om att orättvisorna rättas till.
          </note>
          <note>
            Härmed, herr talman, yrkar jag bifall till skatteutskottets förslag
            och samtidigt önskar jag alla i skatteutskottet en verkligen vilsam
            julhelg och välkomnar min före detta partikamrat till skatteutskottet.
          </note>
          <note type="speaker">
            Anf. 45 PER ROSENGREN (v):
          </note>
          <note>
            Herr talman! Jag måste säga en sak som jag glömde. Det jag nu
            säger gör jag för att det inte ska råda något som helst missförstånd.
            Jag kommer inte att delta i voteringen i dag, nej. Jag kan höra
            de borgerliga säga: Han vågar inte vara med därför att han inte
            tycker så. Men jag ska mottaga en minnesgåva från kommunen med
            anledning av att jag har jobbat i
          </note>
          <note>
            25 år, och jag är inbjuden till min gamla arbetsplats.
          </note>
          <note>
            Eftersom jag ska säga upp mig från det jobbet är det sista gången
            jag deltar i en julfest tillsammans med dem. Det sker samtidigt
            en utdelning av en minnesgåva som sagt för att jag jobbat i 25
            år i kommunen.
          </note>
          <note>
            Jag sade faktiskt redan i tisdags att jag inte kommer därför
            att jag måste vara med på voteringen. Men då är det andra som
            har övertalat mig och menat att en votering inte är så viktig.
            Jag hörde någon här fråga hur Rosengren ska rösta i voteringen.
            Om jag hade varit här hade jag naturligtvis fullt ut röstat enligt
            förslaget i betänkandet. Men ibland måste man prioritera det sociala
            och umgås med före detta arbetskamrater.
          </note>
          <note>
            Samtidigt vill jag, det glömde jag också, passa på och tacka
            skatteutskottets samtliga ledamöter, även om jag inte varit närvarande
            så där jättemycket, för det samarbete som varit i inte minst denna
            fråga.
          </note>
          <note type="speaker">
            Anf. 46 ARNE KJÖRNSBERG (s):
          </note>
          <note>
            Herr talman! För att hela sanningen ska fram varför Per Rosengren
            inte kan delta i den votering som följer: Han ska, förutom att
            motta förtjänstmedaljen för 25 års arbete, avtacka en mig närstående
            person som är en arbetskamrat till Per Rosengren och som också
            avtackas i dag, nämligen min syster. Så jag tycker att det är
            helt okej att Per Rosengren inte deltar i voteringen.
          </note>
          <note type="speaker">
            Anf. 47 PER ROSENGREN (v):
          </note>
          <note>
            Herr talman! Det ville jag inte säga, utan jag ville ge skatteutskottets
            ordförande en möjlighet att säga det. Solveig Williamsson, Arne
            Kjörnsbergs syster, slutar som studierektor på komvux i Mariestad.
            Det är en av anledningarna till att jag faktiskt har valt att
            åka dit. Vi har samarbetat mycket under åren. Tack!
          </note>
          <note>
            Överläggningen var härmed avslutad.
          </note>
          <note>
            (Beslut fattades under 16 §.)
          </note>
          <note>
            14 § Hälsovård, sjukvård och social omsorg
          </note>
          <note>
            Föredrogs socialutskottets betänkande 2002/03:SoU1
          </note>
          <note>
            Utgiftsområde 9 Hälsovård, sjukvård och social omsorg (prop.
            2002/03:1 delvis).
          </note>
          <note type="speaker">
            Anf. 48 INGRID BURMAN (v):
          </note>
          <note>
            Herr talman! Vi ska gå från finansierings- och skattefrågor till
            att debattera socialutskottets betänkande 1 som behandlar budgeten
            för utgiftsområde 9
          </note>
          <note>
            och ett antal motioner inom området.
          </note>
          <note>
            Jag kan inte påstå att detta är den bästa av alla budgetar, visst
            finns det brister i den, men den tillför en resursförstärkning
            inom prioriterade områden. Så tillförs till exempel tandvården
            och sjukvården mer resurser enligt tidigare beslut. Vi gör en
            del nyfinansieringar, till exempel i rättscenter i Jämtland,
          </note>
          <note>
            Rikskvinnocentrum får ett ökat statligt anslag, och så vidare.
            Det är en hyfsad budget, som också sätter riktlinjer för framtiden,
            till exempel att vårdens kvalitet och tillgänglighet ska förbättras.
            För att stärka det arbetet finns bland annat de så kallade tillgänglighetsmiljarderna.
          </note>
          <note>
            Det är också viktigt att framhålla att det här är en budget för
            utgiftsområdet som inte finansieras genom nedskärningar i andra
            för välfärden viktiga områden, detta sagt med tanke på att det
            finns partier som finansierar sina satsningar på området genom
            att försämra i bland annat sjukförsäkringssystemen och villkoren
            för de arbetslösa.
          </note>
          <note>
            För Vänsterpartiet har det varit viktigt både i framtagandet
            av budgetpropositionen och i behandlingen i utskottet att se till
            att satsningarna på att stärka välfärden inom detta område inte
            ska betalas med försämrade villkor för sjuka eller arbetslösa.
          </note>
          <note>
            Betänkandet innehåller fortsatta satsningar på tandvården med
            300 miljoner. Vänsterpartiet menar att detta är en satsning som
            bör utökas under kommande år. Vi är också överens med regeringen
            och
          </note>
          <note>
            Miljöpartiet om att införandet av ett högkostnadsskydd i tandvården
            för alla har en hög prioritet och att ett första steg bör kunna
            tas under mandatperioden om det finns ekonomiska förutsättningar.
            Vi har ett
          </note>
          <note>
            121-punktsprogram med riktlinjer för framtiden, och där finns
            tandvården med.
          </note>
          <note>
            Betänkandet innehåller också ett förslag om att en nationell
            vårdgaranti ska införas. För Vänsterpartiet är det viktigt att
            understryka att detta kräver ytterligare resurser till sjukvården
            så att en vårdgaranti inte suddar ut prioriteringsordningen. Enligt
            vissa bedömningar skulle det krävas så mycket som 20 miljarder
            ytterligare om man ska klara av att både införa en vårdgaranti
            och samtidigt värna prioriteringsordningen. Nu finns det en gemensam
            syn mellan regeringen,
          </note>
          <note>
            Vänsterpartiet och Miljöpartiet om att en vårdgaranti kräver
            ytterligare resurser och att prioriteringsordningen inte får sättas
            ur spel.
          </note>
          <note>
            I betänkandet redovisas att regeringen ska ta upp samtal med
            Landstingsförbundet om detta, och i den så kallade Dagmaröverenskommelsen
            redovisas också att samtal pågår om en utvidgad vårdgaranti för
            behandling och att en sådan kan träda i kraft tidigast
          </note>
          <note>
            2004.
          </note>
          <note>
            För Vänsterpartiet är det viktigt att prioriteringsordningen
            kan behållas även inom ramen för en vårdgaranti. Vi menar att
            det inte kan vara rimligt att en cancersjuk ska behöva vänta tre
            månader på behandling därför att resurserna förskjuts för att
            klara av behandlingen av mindre, inte lika allvarliga, åkommor
            inom tre månader. Hur mycket mer resurser som krävs för att säkra
            prioriteringsordningen är i dag oklart, och därför är det viktigt
            att avvakta de nu pågående samtalen med Landstingsförbundet.
          </note>
          <note>
            Vi från Vänsterpartiets sida menar att sjukvården ska vara offentligt
            finansierad, offentligt styrd och i huvudsak bedrivas i offentlig
            regi. Våra gemensamma pengar, skattepengarna, ska gå till sjukvård
            och omsorg och inte till vinster i privata företag.
          </note>
          <note>
            Vi menar att privatiseringar på sikt påverkar prioriteringar
            inom sjukvården. Vinstintresset tillåts påverka avgörandet om
            vilken vård patienten ska ha.
          </note>
          <note>
            Dessutom kommer resurser till förebyggande och långsiktiga åtgärder
            i skymundan. Det blir också svårt att upprätthålla kostnadskontrollen.
            Alla erfarenheter visar att privata vårdsystem, där sjukvården
            säljs på en marknad, inte klarar det. I Sverige kan vi konstatera
            att i de landsting som privatiserat mest under den gångna perioden
            - det borgerligt styrda Stockholms läns landsting och det likaledes
            borgerligt styrda
          </note>
          <note>
            Region Skåne är två exempel - har privatiseringen kanske varit
            en bidragande orsak till att man har släppt kostnadskontrollen
            och att man i dag har gigantiska underskott.
          </note>
          <note>
            I det betänkande som vi nu debatterar tillförs ytterligare 186
            miljoner, och det görs utifrån en motion från Socialdemokraterna,
            Vänsterpartiet och Miljöpartiet. Pengarna tillförs för att säkra
            viktiga områden inom Dagmaröverenskommelsen. Det handlar bland
            annat om patientens ställning, information om organdonation, nationellt
            kvalitetsregister, producentobunden läkemedelsinformation med
            mera. För Vänsterpartiet har det varit viktigt att säkra dessa
            medel, och det är bra att utskottet står bakom motionen. Här finns
            också medel för att stärka Socialstyrelsens tillsyn över vården
            av och omsorgen om äldre. Det är inga stora summor, men det är
            ändå viktiga medel.
          </note>
          <note>
            När jag är ute i verksamheter ser jag massor av god omsorg men
            också att äldre inte alltid får det bemötande eller den omsorg
            som riksdagen faktiskt har beslutat om. Det finns ett glapp mellan
            de politiska besluten och verkligheten. Ska vi komma till rätta
            med det, räcker det inte med nya lagar eller nya ambitiösa målsättningar.
            Det handlar om att fortsätta att tillföra resurser till kommuner
            och landsting, helt självklart, men också om att öka tillsynen.
            Här har
          </note>
          <note>
            Socialstyrelsen en viktig roll, och förhoppningsvis har man fått
            förbättrade förutsättningar att ha denna viktiga roll i och med
            detta betänkande.
          </note>
          <note>
            Herr talman! I dagarna rapporteras att antalet bostadslösa och
            antalet hemlösa ökat och är förfärligt stort. Enbart i Malmö är
            ungefär 800 barn bostadslösa, varav ungefär 70 dessutom är hemlösa.
            I budgeten finns medel avsatta för att Socialstyrelsen ska kunna
            arbeta med frågan, men vi menar att det inte räcker.
          </note>
          <note>
            Vi har ett antal år motionerat om att rätten till bostad ska
            skrivas in i socialtjänstlagen. Socialdemokraterna, Vänsterpartiet
            och Miljöpartiet är i det så kallade 121-punktsprogrammet överens
            om att det krävs aktiva insatser för att säkra allas rätt till
            bostad.
          </note>
          <note>
            Tyvärr är socialutskottet inte överens med Vänsterpartiet och
            vill inte stödja vår motion i frågan.
          </note>
          <note>
            Vi menar att det krävs en ändring i socialtjänstlagen. I dag
            garanteras människor inte rätt till eget boende utan endast tak
            över huvudet. Vi vill se en utredning som ska ha till uppgift
            att föreslå ändringar i socialtjänstlagen som innebär att rätten
            till bistånd också ska omfatta rätten till egen bostad. Vi menar
            också att det är dags att utforma förslag och stödåtgärder utifrån
            hemlösa kvinnors specifika situation för att minska hemlösheten
            bland dessa. Många hemlösa i Sverige har missbruksproblem eller
            är psykiskt sjuka. De är särskilt utsatta. Här krävs en resurssamordning
            så att de får den hjälp de behöver.
          </note>
          <note>
            Herr talman! Jag yrkar bifall till reservation nr 17, som behandlar
            just de här delarna.
          </note>
          <note>
            Våld mot kvinnor förekommer överallt i samhället. Kvinnojourerna
            har en central roll när det gäller att synliggöra och beskriva
            mäns våld mot kvinnor, sprida kunskap om våldets mekanismer och
            utveckla metoder för att hjälpa och stödja kvinnor som utsatts
            för misshandel och andra övergrepp.
          </note>
          <note>
            I budgeten finns medel avsatta till kvinnojourer, till Rikskvinnocentrum
            och till en nationell jourtelefon, så visst finns det ett stöd
            för att utveckla arbetet.
          </note>
          <note>
            Men när det gäller finansieringen av de lokala kvinnojourerna
            ser det väldigt olika ut över landet. I en del kommuner saknas
            kvinnojourer helt, i andra är de helt klart underfinansierade.
            Jag har mött jourer som endast får bidrag till hyra. All verksamhet,
            inklusive telefonkostnader, ska betalas ideellt. Jag har mött
            andra jourer som har lagt ned sin verksamhet just på grund av
            bristande kommunalt stöd.
          </note>
          <note>
            Vi menar att kommunerna i större utsträckning än tidigare måste
            ta ett ansvar för att hjälpa och stödja kvinnor som utsatts för
            misshandel och övergrepp.
          </note>
          <note>
            Hur en ökad finansiering till de lokala kvinnojourerna och ett
            stöd till uppbyggnad av jourer i de kommuner som i dag saknar
            jourer tycker vi ska utredas. Det här är ingen lätt uppgift. Det
            är förvisso ett kommunalt ansvar att stödja jourerna, men om vi
            på nationell nivå avser att ta ett initiativ i frågan, och det
            vill
          </note>
          <note>
            Vänsterpartiet, måste vi först kartlägga tekniken och de finansiella
            konsekvenserna av olika förslag. Vi har inte fått gehör för vår
            motion i den här delen. Vi har reserverat oss och kommer naturligtvis
            att återkomma i frågan. Vi är överens med Socialdemokraterna och
          </note>
          <note>
            Miljöpartiet om att vi under mandatperioden ska förbättra skyddet
            för kvinnor och barn som riskerar att utsättas för våld och sexualbrott.
          </note>
          <note>
            Jag kommer inte att yrka bifall till vår reservation.
          </note>
          <note>
            Men det är angeläget att lyfta fram den här frågan, för jag tror
            att socialutskottet som helhet behöver ta sig en funderare kring
            detta. Jag beklagar att vi i det här betänkandet inte har kunnat
            komma överens i frågan.
          </note>
          <note>
            Herr talman! Vänsterpartiet har sex reservationer i detta betänkande,
            och jag står givetvis bakom alla.
          </note>
          <note>
            Men av tidsskäl nöjer jag mig med det yrkande som jag redan har
            gjort, och det handlar om reservation nr 17.
          </note>
          <note type="speaker">
            Anf. 49 CARL-AXEL JOHANSSON (m):
          </note>
          <note>
            Herr talman, ledamöter! Inledningsvis vill jag yrka bifall till
            vår reservation 8, som är gemensam med övriga borgerliga partier,
            och nämna att vi inte deltar i dagens beslut om budgeten eftersom
            budgetramarna redan tidigare är beslutade. Jag hänvisar till vårt
            särskilda yttrande i frågan samt till ett gemensamt borgerligt
            särskilt yttrande om vårdgarantin.
          </note>
          <note>
            Frågan om funktionshindrade kommer att beröras närmare senare
            i debatten.
          </note>
          <note>
            Jag beklagar att socialminister Lars Engqvist inte närvarar,
            då det i alla undersökningar visar sig att den fråga som berör
            oss allra mest är sjukvården. Det är inte konstigt, då vi ju alla
            förr eller senare kommer att behöva sjukvård i någon form. Därför
            är budgetfrågorna viktiga för sjukvården, kanske inte de absoluta
            siffrorna men väl hur satsningarna fördelas.
          </note>
          <note>
            Detta speglar nämligen på vilket sätt vi moderater vill ge förutsättningar
            för en fungerande sjukvård: att läkare, sjukgymnaster och all
            övrig vårdpersonal får förutsättningar att utöva sitt yrke, att
            arbetsmiljöer och kreativitet kan blomstra, att vårdköerna kan
            kapas, att misstroende och pekpinnar ersätts med erkännande och
            yrkesstolthet och att patienterna sätts i centrum. Med detta,
            menar vi, har Socialdemokraterna misslyckats, trots flera år vid
            regeringsmakten.
          </note>
          <note>
            Låt mig börja med vårdköerna och Norrlandslandstingen, som under
            förra mandatperioden, trots långa köer, avvisade fritt vårdsökande.
            Detta gjorde att initiativrika patienter flyttade till Stockholm
            för att få vård.
          </note>
          <note>
            Herr talman! Man måste tydligen vara initiativrik och uppfinningsrik
            i Socialdemokraternas Sverige för att få vård.
          </note>
          <note>
            Socialdemokraterna har också kategoriskt avvisat vårdgarantin
            som ett sätt att lösa problemet med köerna. Men nu börjar socialministern
            krypa till korset och vill införa en vårdgaranti.
          </note>
          <note>
            Det har nyligen skett förhandlingar med landstingen om att införa
            en vårdgaranti, vars utformning och införande ska preciseras under
            nästa år. Därefter kommer garantin att införas tidigast den 1
            januari
          </note>
          <note>
            2004. Men några större resurser för detta har ännu inte tillförts.
          </note>
          <note>
            Kan vi lita på Socialdemokraterna nu? Jag gör det i alla fall
            inte.
          </note>
          <note>
            Herr talman! Vi tillför extra pengar direkt till verksamheterna
            för att få bort vårdköerna. Det är ny pengar som skulle underlätta
            för sjukvården och patienterna, men detta säger majoriteten nej
            till. Man säger nej, nej och åter nej, liksom man under förra
            mandatperioden vid ett flertal tillfällen avslog vårdgarantin.
            För år 2003 avsätter vi 2 miljarder kronor och ytterligare 1,5
            miljarder kronor för 2004.
          </note>
          <note>
            Herr talman! Sjukvården är en funktion och inte en indelning
            i olika nivåer eller bevarande av byggnader. Sjukvården kräver
            samarbete och nätverk.
          </note>
          <note>
            Vilka utövar detta bäst, politiker eller sjukvårdspersonal, de
            som arbetar inom sjukvården?
          </note>
          <note>
            Vi vill ha en finansiering av sjukvården som följer patienten
            i sitt val av sjukvård. Finansieringen av vårdgarantin är ett
            första steg på denna väg.
          </note>
          <note>
            Det finns också stora problem med stigande läkemedelskostnader
            i Socialdemokraternas Sverige, och på sedvanligt sätt vill man
            lösa detta med planekonomi. Det ena planekonomiska systemet avlöser
            det andra. Nu har vi fått en läkemedelsförmånsnämnd som ska prissätta
            ett nytt läkemedel och bestämma om detta ska ingå i läkemedelsförmånen
            eller inte.
          </note>
          <note>
            Detta säger vi nej till. Låt i stället subventionen bygga på
            den medicinska indikationen där läkaren i förskrivningsögonblicket
            tar ställning till detta i sin patientkontakt. Låt marknaden bli
            prissättande, och avveckla apoteksmonopolet.
          </note>
          <note>
            Apoteksmonopolet speglar på något sätt det socialistiska samhället
            och hur fort detta kan finna acceptans, när det historiskt sett
            är en kort period och förhoppningsvis blir en parentes i apotekens
            historia.
          </note>
          <note>
            Herr talman! Apoteken förstatligades 1970 liksom sjukvården som
            då i övrigt socialiserades genom den så kallade sjukronorsreformen.
            Har det blivit bättre nu? Det är snarast så att de som vill bevara
            systemet och monopolet ska stå till svars, inte vi som vill avveckla
            detta och utveckla verksamheten.
          </note>
          <note>
            Herr talman! Detta är vårt budgetförslags inriktning: Utveckla
            verksamheterna, och försvåra inte detta genom att bibehålla monopoltänkandet!
          </note>
          <note>
            Läkemedelskostnaderna måste också ses mot den bakgrunden att
            nya mediciner, om än dyra, ökar livskvalitet, minskar lidande
            och botar sjukdomar i en allt större utsträckning samtidigt som
            man sparar vårddagar på sjukhus och operationer, exempelvis för
            magsårssjuka. Det som kostar mer på ett ställe sparas in på andra
            ställen, och detta belyses knappast alls i debatten. Därför måste
            sjukvårdsbudget och läkemedelsbudget hanteras som en helhet, inte
            som olika delar.
          </note>
          <note>
            Vår hälso- och sjukvårdsförsäkring är inget annat än denna helhet,
            och finansieras gemensamt via skattsedeln. Jag vill poängtera
            detta: den skall finansieras gemensamt via skattsedeln, fastän
            man ständigt får höra annat. Och den ger möjlighet till mångfald:
          </note>
          <note>
            alternativa och privata driftsformer.
          </note>
          <note>
            Utöver detta är det viktigt att få bukt med läkemedelskostnaderna.
            Detta sker inte genom planekonomi och bevarande av monopol utan
            genom mer receptfrihet, egensjukvård och en friare marknad. Dessutom
            behövs - detta är nog den viktigaste punkten -
          </note>
          <note>
            ett bra förskrivarstöd, utbildning och en större följsamhet av
            patienterna. Startförpackningar och inte den största förpackningen
            ska skrivas ut från början, i synnerhet vid nyinsättning av läkemedel,
            och lämplig utformning av förpackningarna behövs.
          </note>
          <note>
            Mer än 50 % av de patienter som står på långtidsmedicinering
            tar inte sin medicin som de ska. Den vanligaste orsaken till detta
            är att informationen om hur medicinen ska tas är för dålig, men
            även för stora tabletter och svåröppnade burkar kan hindra patienten
            från att ta sin medicin enligt ordinationen. Denna felaktiga användning
            av läkemedel kostar staten någonstans mellan 15 och 20 miljarder
            kronor om året och leder till terapimisslyckanden och därmed ökat
            lidande för patienten. Den främsta åtgärden måste vara att få
            en bättre samstämmighet i synen på sjukdomen och behandlingen
            läkaren och patienten emellan, inte planekonomi. Svenska Läkaresällskapets
            ordförande redovisade vid läkarstämman för någon månad sedan dessa
            siffror.
          </note>
          <note>
            Därför, herr talman, är vårt förslag till besparingar år 2003
            på 1,9 miljarder en liten blygsam början i förhållande till de
            belopp som man faktiskt kan hämta hem. Generika och utbyte till
            billigaste preparat är lösningar som vi för närvarande accepterar,
            men vi kommer att följa upp detta mycket noggrant. De eventuella
            positiva ekonomiska effekterna kan motverkas av att seriöst forskande
            läkemedelsföretag som utvecklar nya läkemedel berövas forskningskapital,
            då patenttiden inte alltid är tillräckligt lång för att företagets
            kostnader ska täckas och återinvesteringar i ny forskning kan
            ske.
          </note>
          <note>
            Herr talman! Vår budget är också en budget som ger ökad kvalitet
            i sjukvården. Vi vill stärka den verksamhet som Statens beredning
            för medicinsk utvärdering bedriver och som har stor betydelse
            för sjukvårdens utveckling. Vi avsätter 10 miljoner kronor årligen
            utöver vad regeringen föreslagit. Vi vill avbörda Socialstyrelsen
            uppgiften som kvalitetskontrollant. En särskild Medicinalstyrelse
            bör inrättas för detta ändamål. Den bör byggas upp under kommande
            år med medel från Socialstyrelsen.
          </note>
          <note>
            Hand i hand, eller, herr talman, helst lite före, måste den förebyggande
            vården in, liksom folkhälsan.
          </note>
          <note>
            Institutioner måste träda tillbaka och arbetet förankras och
            ges möjlighet i mer lokala former.
          </note>
          <note>
            Det räcker inte att höra från myndigheterna att vi ska röka mindre
            och dricka mindre. Detta når inte fram. Förankringen och insikten
            att det är skadligt för vår hälsa fungerar inte, inte heller när
            det gäller sjukdomar som exempelvis hiv/aids. Hit hör även narkotikamissbruket,
            och hit hör spelmissbruket, där det faktiskt finns ett tillkännagivande
            i dagens betänkande.
          </note>
          <note>
            Andra former, lokalt förankrade i skolan och i samhället i övrigt
            där folk umgås och samtalar, måste få växa fram. Det är där som
            informationen kan nå fram: i sjukhusens väntrum, på mödravårdscentraler
            och barnavårdscentraler, på krogar och kasinon. Det är inte genom
            storslagna nationella handlingsprogram. Det är i lokalt förankrade
            grupper som arbetar med problemen som den största nyttan på sikt
            kan nås. Samtalsrum och arenor måste därför skapas där myndigheter
            träder tillbaka. Därför minskar vi anslaget till Folkhälsoinstitutet
            till förmån för andra lokalt arbetande grupper. Hit räknar vi
            även våra öronmärkta anslag till hiv/aids.
          </note>
          <note>
            Vi kan också avskaffa Alkoholsortimentsnämnden och Systembolagets
            monopol. Nuvarande politik har ju inte minskat alkoholkonsumtionen.
            Detta om något måste väl vara ett bevis för att myndighetstänkandet
            misslyckats, och annat måste till i folkhälsans namn.
          </note>
          <note>
            Glädjande nog är vi överens om att avslå en motion om att stärka
            Systembolagets monopol, men medan majoriteten menar att det redan
            bedrivs en politik som stärker Systembolagets monopol har vi en
            annan motivering. Vi menar att denna politik nått vägs ände och
            att det behövs en annan politik som verkligen nu avskaffar försäljningsmonopolet.
            Konsumtionen minskar ju inte trots systembolagsmonopolet, trots
            höga priser och trots alla försök att minska tillgängligheten.
          </note>
          <note>
            Herr talman! Det är attityder och livsstil som behöver påverkas
            genom information.
          </note>
          <note>
            Avslutningsvis, herr talman, kan jag nämna två områden till där
            vi gör mer satsningar än vad Socialdemokraterna föreslår. Ett
            område är tandvården, där vi föreslår ökade satsningar och en
            annan uppbyggnad av tandvårdsförsäkringen som gör att alla får
            bättre råd att gå till tandläkare. Det är inte så att stort tandvårdsbehov
            endast föreligger hos de äldre. Även andra yngre, som inte uppnått
            pensionsåldern, kan ha detta. Vårt förslag till budget tillgodoser
            detta behov.
          </note>
          <note>
            Det sista området som jag kort vill beröra är psykiatrin. Här
            finns mycket som måste förbättras, och därför föreslår vi som
            en blygsam start ett särskilt stimulansbidrag till psykiatrin
            på 200 miljoner kronor utöver det som finns i budgeten. Många
            psykiskt funktionshindrade har en passiv och sysslolös tillvaro
            eftersom arbetlivsinriktad rehabilitering saknas. Vår politik
            för de funktionshindrade kommer, som sagt, att beröras i ett kommande
            anförande.
          </note>
          <note>
            Härmed, herr talman, yrkar jag återigen bifall till reservation
            nr 8. Vi står ju bakom våra övriga reservationer men yrkar inte
            bifall till dessa.
          </note>
          <note type="speaker">
            Anf. 50 INGRID BURMAN (v) replik:
          </note>
          <note>
            Herr talman! Carl-Axel Johansson lyfter upp det borgerliga förslaget
            till vårdgaranti. För Vänsterpartiet är det viktigt att man kan
            förmå att behålla prioriteringsordningen inom ramen för en vårdgaranti.
            Det finns olika påståenden om hur mycket detta ska kosta.
          </note>
          <note>
            En del säger 20 miljarder, och andra säger
          </note>
          <note>
            30 miljarder. Moderaterna har bestämt att det kostar
          </note>
          <note>
            2 miljarder år ett.
          </note>
          <note>
            Vänsterpartiet har tillsammans med regeringen och Miljöpartiet
            sagt att det kanske är bättre att ha samtal med Landstingsförbundet,
            med utförarna, om hur detta ska finansieras och vad det kostar
            om man vill säkra prioriteringsordningen.
          </note>
          <note>
            Min fråga till Carl-Axel Johansson är då: Hur avser Moderaterna
            att säkra en prioriteringsordning med enbart ett bidrag på 2 miljarder
            så att de som faktiskt finns i prioriteringsgrupp 1 inte tvingas
            vänta i tre månader på sin behandling, därför att man är rädd
            att den som ska göra en mindre operation går till ett närliggande
            landsting och tar med sig pengarna, vilket ju Landstingsförbundet
            har uttryckt en stor oro för? Vilket underlag finns det när man
            säger att man klarar detta på just 2 miljarder? Det är den lägsta
            siffra jag i alla fall har hört när det gäller just detta att
            införa en vårdgaranti och också ta ett nationellt ansvar för kostnaden.
          </note>
          <note type="speaker">
            Anf. 51 CARL-AXEL JOHANSSON (m) replik:
          </note>
          <note>
            Herr talman! Om jag minns Ingrid Burmans anförande rätt fanns
            där inte en enda siffra när det gällde att införa vårdgarantin.
            Ni ville gå vägen genom landstingen och förmå landstingen att
            hantera detta.
          </note>
          <note>
            I det särskilda yttrande som vi har avgivit tillsammans med övriga
            borgerliga åsidosätter vi inte en enda prioriteringsgrupp. Prioriteringsgrupp
            1 har alltså tillgång till sjukvården som första prioriteringsgrupp.
            Vi koncentrerar vårdgarantin på prioriteringsgrupperna 2 och 3.
          </note>
          <note>
            Siffran 2 miljarder har vi tagit fram med utgångspunkt i hur
            man hanterade kösituationen i Stockholm under föregående mandatperiod.
            Vi har gjort en kalkyl över vad det kan kosta i landet i övrigt
            och kommit på en godtagbar, rimlig nivå att starta upp med.
          </note>
          <note>
            Jag har inte hört någon bättre siffra från Vänsterpartiet.
          </note>
          <note type="speaker">
            Anf. 52 INGRID BURMAN (v) replik:
          </note>
          <note>
            Herr talman! Det är sant, Carl-Axel Johansson, att det inte finns
            någon bättre siffra hos Vänsterpartiet i dag. Vänsterpartiet har
            ställt sig bakom regeringens förslag att inleda samtal med Landstingsförbundet
            för att se vad som egentligen krävs i fråga om nationella insatser
            för att man inom ramen för en vårdgaranti också ska säkra prioriteringsordningen.
          </note>
          <note>
            Det är intressant att Carl-Axel Johansson refererar till Stockholms
            läns landsting som bas för sina beräkningar. Där gick man 2,6
            miljarder back under förra mandatperioden. Att man då anslår 2
            miljarder för att täcka vårdgarantin i hela landet tycker jag
            är anmärkningsvärt. Som jag sade i mitt anförande står vi bakom
            den väg som innebär att man nu genomför samtal med Landstingsförbundet
            för att se vilka resurser som kan krävas för att vi ska ha en
            vårdgaranti där vi också säkrar prioriteringsordningen.
          </note>
          <note>
            Jag har en annan fråga till Carl-Axel Johansson, och den handlar
            om apoteken. Under förra mandatperioden antog vi en läkemedelsproposition
            som innebär att man kan byta ut läkemedel till det billigaste
            mest utbytbara liknande läkemedlet. Vilka incitament tror Carl-Axel
            Johansson att det skulle finnas om vi skulle avveckla Apoteksbolaget
            och lägga ut det på den privata marknaden, där en ICA-handlare
            eller någon annan som säljer läkemedel får byta ut läkemedlet
            mot det billigaste och därmed också minska sina vinstmarginaler?
          </note>
          <note type="speaker">
            Anf. 53 CARL-AXEL JOHANSSON (m) replik:
          </note>
          <note>
            Herr talman! Jag inleder med att svara på den första frågan om
            vårdgarantin och förhandlingar med
          </note>
          <note>
            Landstingsförbundet. Jag har här en debattartikel av
          </note>
          <note>
            Lars Engqvist från februari i år. Där skriver han som rubrik
            "Vårdgaranti är dyrt och skapar nya vårdköer".
          </note>
          <note>
            Om man bland Socialdemokraterna har den inställningen undrar
            jag hur man kan ha förtroende för att
          </note>
          <note>
            Socialdemokraterna i en förhandling med Landstingsförbundet och
            landstingen ska få fram en vårdgaranti som fungerar. Det är ju
            bra att Vänsterpartiet litar på
          </note>
          <note>
            Socialdemokraterna, men själv gör jag det som sagt inte.
          </note>
          <note>
            När det gäller läkemedelskostnaden trodde jag att det i mitt
            anförande framkom att det stora problemet inte var kostnader för
            utbyte av generika. Jag har en tidning här där det talas om säljrekord
            trots byte till billigare medicin. Läkemedelskostnaderna ökar
            med drygt 10 %. Det har alltså inte gett någon större effekt.
          </note>
          <note>
            Vad som kommer att ge effekt är patient-läkarrelationen, där
            man lär sig hantera medicineringen:
          </note>
          <note>
            Där har Läkaresällskapet visat på siffror som klart visar hur
            mycket det finns att spara. Det är den vägen vi måste gå - inte
            läkemedelsförmånsnämnder, myndigheter och planekonomi.
          </note>
          <note>
            Anf. 54 Andre vice talman KERSTIN HEI-
          </note>
          <note type="speaker">
            NEMANN (fp):
          </note>
          <note>
            Herr talman! I mitt anförande kommer jag att ta upp de övergripande
            frågorna som berör inriktningen på Folkpartiet liberalernas förslag
            under utgiftsområdet Hälsovård, sjukvård och social omsorg. Eftersom
            vårt förslag till budget på det här området har fallit ber jag
            att få hänvisa till våra särskilda yttranden -
          </note>
          <note>
            dels yttrandet om budgeten, dels det särskilda yttrandet om vårdgarantin
            som finns i betänkandet. Senare under debatten kommer andra företrädare
            för Folkpartiet att ta upp de reservationer som vi har i betänkandet.
          </note>
          <note>
            Herr talman! En sak kan jag nog påstå utan att bli emotsagd här
            i kammaren: Alla partier i den här riksdagen vill ha hälsovård,
            sjukvård och social omsorg och att den ska fungera bra för den
            enskilde. De som har behov av samhällets insatser ska få det.
            Det som skiljer oss åt är i första hand vilka områden vi prioriterar
            i förhållande till de medel som står till förfogande och hur vi
            vill att den service och det stöd som erbjuds ska kunna fungera.
          </note>
          <note>
            Folkpartiet liberalerna har i parti- och kommittémotioner förordat
            en annan inriktning av den ekonomiska politiken och budgetpolitiken.
            Ekonomiska framsteg och välfärd i ett modernt samhälle är möjliga
            bara om befolkningen i yrkesaktiv ålder i stort sett är frisk,
            arbetsför och i arbete. Detta blir ännu viktigare när de äldres
            andel av befolkningen ökar i förhållande till de yrkesverksammas.
            Vårt budgetalternativ måste alltså ses som en helhet, där inte
            någon eller några delar kan brytas ut och behandlas isolerat från
            de andra. Därför kommer vi inte heller att delta i de nu aktuella
            besluten om anslagsfördelning inom utgiftsområde 9.
          </note>
          <note>
            Herr talman! Folkpartiet liberalerna har under många år lagt
            förslag och även under de borgerliga regeringsåren genomfört förslag
            som har gjort livet bättre för människor med funktionshinder.
            Men det finns fortfarande mycket som behöver göras. Därför hade
            vi i vårt budgetförslag omfattande satsningar, inte minst för
            att underlätta för funktionshindrade att delta i samhällslivet.
            Vi föreslog därför ytterligare en gång att de rättigheter som
            lagen om stöd och service till viss funktionshindrade och lagen
            om assistansersättning ursprungligen har givit personer med svåra
            funktionshinder och deras anhöriga måste återinföras.
          </note>
          <note>
            Inte minst kostnaderna för personliga assistenter och överförandet
            av kostnadsansvaret för de första 20
          </note>
          <note>
            timmarna till kommunerna har gjort att många kommuner upplever
            att de ekonomiskt inte klarar av kostnaderna. I flera kommuner
            tas detta upp som ett jättestort problem i budgeten, och den diskussion
            som man för faller tyvärr ofta tillbaka på dem som verkligen behöver
            personliga assistenter. De får känna att de utgör ett problem
            och hotar övriga välfärdsområden. Det här är ju inte det som vi
            i riksdagen menade när vi införde handikappreformen.
          </note>
          <note>
            Överförandet av kostnader till kommunerna var ett led i den besparing
            i statsbudgeten som gjordes av socialdemokrater och centerpartister.
            Vi tyckte då från Folkpartiet att det var en felaktig besparing,
            och så tycker vi nu också. Tyvärr fanns förslaget om ett överförande
            av dessa kostnader inte med i direktiven för den statliga utredning
            som nyligen har lämnat sitt förslag till nytt utjämningssystem
            för LSS-kostnader,
          </note>
          <note>
            SOU 2002:103. Folkpartiet, Moderaterna, Kristdemokraterna och
            Centerpartiet har i ett särskilt yttrande till den utredningen
            förordat en statlig finansiering, en uppfattning som också stöds
            av Kommunförbundet. Folkpartiet hade därför i sitt budgetförslag
            avsatt drygt 3 miljarder mer än regeringen till just detta område.
          </note>
          <note>
            Tillgängligheten är ytterligare ett viktigt område.
          </note>
          <note>
            Det är inte rimligt att vi i Sverige i dag bygger upp hinder
            eller låter bli att ta bort hinder för människor med funktionshinder.
            Det är också ofta hinder som går att förhindra eller enkelt riva.
            Riksdagen har fattat beslut om att tillgängligheten ska förbättras
            till år
          </note>
          <note>
            2010, men det har inte hänt speciellt mycket.
          </note>
          <note>
            Vi föreslog redan då beslutet togs att riksdagen borde påskynda
            utvecklingen genom att fatta beslut om ett stimulansbidrag med
            i genomsnitt 1 miljard kronor per år under fem år. Vi har upprepat
            kraven, och vi gör det nu också, för vi har märkt att det behövs.
            Tidigare i år har jag rest runt i mitt eget län för att se hur
            det är ställt med tillgängligheten, och jag måste säga att det
            är förvånansvärt lite som har hänt.
          </note>
          <note>
            Det går inte att komma in i flera av de offentliga byggnaderna.
            Det behövs armkraft för att lyfta rullatorn uppför trottoarkanterna.
            Det går inte att gå på en konsert, för man kommer inte in eller
            det saknas hörselslingor. Exemplen kunde vara många fler. Det
            visar att det behövs satsningar för att tillgänglighetsarbetet
            ska komma i gång. Det finns fortfarande kommuner som inte ens
            har ansett det viktigt att följa riksdagsbeslutet och upprätta
            handlingsplaner för tillgängligheten i den egna kommunen. Där
            är det inte i första hand pengar som saknas utan intresset eller
            viljan.
          </note>
          <note>
            Herr talman! De höga sjukskrivningstalen oroar oss alla. Naturligtvis
            är det oroande att alltfler blir sjuka och dessutom långvarigt
            sjuka, men kostnaderna för ohälsan har stigit så kraftigt de senaste
            åren att det också är en stor samhällsekonomisk belastning.
          </note>
          <note>
            En del av sjukskrivningarna kan säkert hänföras till de långa
            väntetider som råder på många områden inom sjukvården.
          </note>
          <note>
            Landstingsförbundets senaste undersökning nu i december visar
            på mycket långa väntetider för ett läkarbesök. Värst var det i
            Sörmland med 17 dagar, medan de allra flesta andra landsting låg
            kring 10
          </note>
          <note>
            dagar för det som kallas icke akuta besök. Det är ett begrepp
            som inte betyder att patienten inte är i behov av vård, utan det
            betyder att det inte är så akut att man behöver komma direkt till
            läkare. Men en väntetid på 10 dagar eller mer kan ändå i värsta
            fall försämra ett sjukdomstillstånd och förlänga sjukskrivningstiden.
            Det är alltså långt kvar till det mål som
          </note>
          <note>
            Socialdemokraterna vill ha i sin vårdgaranti 0-7-90.
          </note>
          <note>
            Folkpartiet har tillsammans med övriga borgerliga partier lämnat
            ett särskilt yttrande till betänkandet om ett gemensamt förslag
            till en vårdgaranti. Vi i Folkpartiet har i vårt budgetförslag
            avsatt 1 miljard kronor för införandet av en vårdgaranti, varav
            750 miljoner för år 2003. Man kan alltid diskutera hur mycket
            pengar som behövs. Här finns det lite olika förslag.
          </note>
          <note>
            Det finns väl ingen som tror att en vårdgaranti som sätts i gång
            kan fylla behovet inom bara en kort tid, utan det är naturligtvis
            så att köerna måste arbetas av på lång sikt. Extra pengar behövs
            för att komma i gång med vårdgarantin. Men på längre sikt behövs
            det inte några extra pengar när man har kommit till rätta med
            köerna. Den tidigare vårdgarantin visade att så inte var fallet.
          </note>
          <note>
            Den vårdgaranti de borgerliga partierna är överens om syftar
            till att korta vårdkedjans samtliga väntetider från patientens
            första kontakt med vården till dess han eller hon är slutbehandlad,
            och självfallet ska prioriteringsreglerna gälla. Det har vi fattat
            beslut om här i riksdagen, och inget parti har krävt att den ska
            upphävas. Om inte den vårdenhet som patienten valt kan ta hand
            om detta, ska man naturligtvis få söka en annan i eller utom landstinget.
            Nu finns det till och med fall som visat att om man har lång väntetid
            kan man få vård utomlands. Det ska bli intressant att följa detta.
            Att man får betala dyra kostnader för patienter utomlands kan
            kanske göra att det blir en större press på de svenska landstingen
            att ta krafttag för att få ned vårdkostnaden.
          </note>
          <note>
            Folkpartiet står självfallet fortfarande fast vid att vård ska
            ges efter behov och att vården ska bekostas gemensamt med skattemedel.
            Men det måste absolut inte vara landstingsanställd personal som
            utför vården. Alternativa driftsformer är ofta föregångare när
            det gäller service och bemötande av patienter, medan landstingens
            olika vårdenheter alltför ofta lever kvar i gamla arbetssätt.
            Alternativa driftsformer kan på många sätt berika även landstingsvården.
            Olika undersökningar ger också vid handen att personalen trivs
            bättre. De upplever ofta att de har större möjlighet att påverka
            arbetsmiljö, arbetstider och annat som har stor betydelse för
            hur man mår i sitt arbete. Det är alltså hälsofrämjande även för
            personalen.
          </note>
          <note>
            Herr talman! Äldrepolitiken och inte minst omsorgen om äldre
            människor är viktig. Vi behöver bli ännu bättre på det här området.
            Det handlar inte bara om att vårda och ta hand om människor med
            behov av olika slag. Det handlar också om att se till att äldre
            människor kan behålla sin hälsa och bevara sina funktioner längre.
            Det blir en oerhört viktig uppgift inför framtiden då andelen
            äldre, och då menar jag mycket äldre, kommer att öka. Jag anser
            också att det behövs en omsorgsgaranti ute i kommunerna. Det ska
            vara en garanti som talar om vad jag som äldre kan få hjälp och
            stöd med och vilka krav jag kan ställa på min kommun. Garantin
            ska bland annat omfatta rätt till medicinsk kompetens, rätt till
            värdigt omhändertagande, rätt till en fungerande hemtjänst och
            rätt till hjälpmedel i tid. Omsorgsgarantin ska också ge valfrihet
            i boendet, rätt till eget rum och rätt att flytta.
          </note>
          <note>
            Tyngdpunkten i det kvalitetsarbete som också behöver utföras
            ska ligga lokalt med äldreombudsmän -
          </note>
          <note>
            inga äldreinspektörer - omsorgsgaranti och ett äldrevårdscentrum.
          </note>
          <note>
            Herr talman! De som vårdar anhöriga är, och har länge varit,
            en omistlig del i vården av sjuka äldre.
          </note>
          <note>
            Deras behov av stöd och hjälp har inte uppmärksammats tillräckligt.
            Ofta går det så långt att anhöriga inte längre orkar med eller
            själva blir sjuka. De stimulansmedel som har getts under ett antal
            år har visat att detta har fungerat bra. Det har hänt väldigt
            mycket, men det finns ju alltid en risk att verksamheterna upphör
            när de här medlen upphör. Vi kan vara skeptiska till sådana stimulansmedel,
            men eftersom det har hänt en del tyckte vi i Folkpartiet att det
            var synd att man slutade. Pengarna hade behövts ett år till för
            att de här verksamheterna skulle kunna slå rot.
          </note>
          <note>
            Vi måste inse att kommuner och landsting inte klarar av att ta
            över de uppgifter som de anhöriga utför i dag. Det är ett faktum
            att de behöver hjälp och stöd för att orka med. De behöver kanske
            också få ett bevis på den uppskattning som de är värda för det
            arbete som de utför.
          </note>
          <note>
            Herr talman! Jag har en fråga till Socialdemokraterna. Den gäller
            tillgängligheten för funktionshindrade. Har ni för avsikt att
            vänta till 2010 och bara låta det gå - nya hinder byggs och inga
            gamla hinder rivs
          </note>
          <note>
            - eller är ni beredda att ta till krafttag för att de här människorna
            också ska kunna ta del av samhällsarbetet?
          </note>
          <note type="speaker">
            Anf. 55 INGRID BURMAN (v) replik:
          </note>
          <note>
            Herr talman! Jag måste ställa samma fråga till
          </note>
          <note>
            Kerstin Heinemann som jag ställde till Carl-Axel
          </note>
          <note>
            Johansson. Låt mig börja så här. Jag tror inte att det finns
            någon som är emot en vårdgaranti. Det är precis som Kerstin säger
            att alla partier nog delar ambitionerna när det gäller sjukvården.
            Det gäller säkert också att människor ska ha tillgång till god
            vård inom rimlig tid. Bekymret blir ju om man så att säga ger
            ut det politiska beslutet och sedan möts patienterna av en annan
            verklighet. Nu har ju Folkpartiet avsatt mindre pengar än vad
            Moderaterna har avsatt för samma vårdgaranti. Mina frågor är då:
            Vilken beräkningsgrund finns? Hur avser Folkpartiet att klara
            prioriteringsordningen inom ramen för detta belopp?
          </note>
          <note>
            Är det inte viktigt att vi, när vi fattar de politiska besluten,
            också har den dialog som regeringen nu har med Landstingsförbundet
            för att se till att de huvudmän som möter patienten i verkligheten
            också har redskapen och resurserna för att de politiska besluten
            ska stämma överens med verkligheten?
          </note>
          <note>
            Jag har ytterligare en fråga till Folkpartiet. Hur ser
          </note>
          <note>
            Folkpartiet på vikten av att klara detta med prioriteringsordningen
            inom ramen för vårdgarantin så att vi inte fattar beslut som gör
            att den sätts ur spel? Det skulle kunna innebära att de som bäst
            behöver vård, de som har en dödlig sjukdom eller är kroniskt sjuka,
            får vänta lika länge eller lika kort tid som de som kanske inte
            är i behov av den snabba insatsen.
          </note>
          <note>
            Anf. 56 Andre vice talman KERSTIN HEI-
          </note>
          <note type="speaker">
            NEMANN (fp) replik:
          </note>
          <note>
            Herr talman! Jag ska väl vara den förste att erkänna att jag
            inte tror att det enbart är vårdgarantin som löser köproblemen.
            Vi har i dag ett väldigt stor uppdämt behov. Men jag tycker också
            att en vårdgaranti är viktigt för patienten. Det är rimligt att
            en patient åtminstone ska kunna få veta om man kan få en behandling
            eller en operation inom tre månader eller inom ett och ett halvt
            år. Det är väldigt viktigt för patienten, och patienten ska väl
            ändå vara i centrum.
          </note>
          <note>
            Sedan krävs det naturligtvis väldigt många andra åtgärder för
            att få bort köerna. Det handlar inte bara om de pengar man avsätter
            till en vårdgaranti. Det handlar till exempel om att vi skulle
            behöva få en helt annan uppslutning här i kammaren kring det som
            brukar kallas Finsam, det vill säga att man får möjlighet att
            flytta över pengar från sjukförsäkring till behandlingar och så
            vidare. Sjukhusen behöver se över rutinerna för hur man betar
            av köer och hur man kan arbeta på ett bättre sätt för att komma
            till rätta med köerna. Vårdgarantin löser inte ensam köproblemen.
          </note>
          <note>
            Det ska naturligtvis vara en dialog med Landstingsförbundet.
            I det borgerliga förslaget till vårdgarantin står det ganska klart
            om detta med prioriteringsordningen. Det är självklart att en
            patient med en allvarlig cancersjukdom som behöver operation går
            före till exempel en patient som behöver få hjälp med en knäoperation.
            Då görs en medicinsk bedömning.
          </note>
          <note>
            Det gör inte vi, utan det gör läkarna. Jag tycker att detta är
            fullkomligt självklart. Jag tror inte att någon i svensk sjukvård
            skulle göra någonting annat heller.
          </note>
          <note type="speaker">
            Anf. 57 INGRID BURMAN (v) replik:
          </note>
          <note>
            Herr talman! Jag har ingen annan uppfattning än
          </note>
          <note>
            Kerstin Heinemann i grundfrågan, det vill säga att det är rimligt
            att en patient får veta när en operation ska komma. Däremot hyser
            jag en större oro än Kerstin
          </note>
          <note>
            Heinemann för att införa en vårdgaranti utan att det tillförs
            resurser. Vårdgarantin ger undanträngningseffekter.
          </note>
          <note>
            När jag har träffat representanter för Landstingsförbundet och
            landstingsråd har man sagt att detta i vissa landsting kommer
            att innebära att man sitter och räknar på att en patient som håller
            på att falla för en
          </note>
          <note>
            90-dagarsgräns kommer att söka vård i ett annat landsting och
            då ta pengarna med sig. Det är klart att man kommer att satsa
            resurser för att behålla både patienten och pengarna i det egna
            landstinget.
          </note>
          <note>
            Detta innebär att om vi inte ska få en resursfördelning utifrån
            vårdgarantin utan ska behålla en resursfördelning utifrån prioriteringsordningen,
            en grundsyn som jag tror att Kerstin Heinemann och jag är överens
            om, behöver man också se till att det finns ekonomiska ramar runt
            detta.
          </note>
          <note>
            I detta perspektiv är jag lite förvånad över den borgerliga reservationen,
            de borgerliga beräkningsgrunderna och viljan att i dag fatta ett
            beslut utan att man har den här dialogen med och beräkningsunderlagen
            från de huvudmän som faktiskt sedan ska ta ansvar för ett framtida
            beslut i frågan.
          </note>
          <note>
            När det gäller finansiell samordning är det bra att
          </note>
          <note>
            Kerstin Heinemann känner till att det för fullt pågår ett arbete
            med en sådan. Jag delar Kerstin Heinemanns uppfattning att det
            är många olika åtgärder som ska till för att vi både ska kunna
            stävja ohälsa och se till att patienter får den vård som de behöver.
          </note>
          <note>
            Anf. 58 Andre vice talman KERSTIN HEI-
          </note>
          <note type="speaker">
            NEMANN (fp) replik:
          </note>
          <note>
            Herr talman! Jag har lite svårt att följa Ingrid
          </note>
          <note>
            Burmans resonemang. Det verkar gå lite grann i rundgång. Jag
            har i mitt första replikskifte faktiskt berört de här olika punkterna.
            Vi har tillfört extrapengar, men det som jag har sagt är bara
            en viss del av det som behöver göras.
          </note>
          <note>
            Jag undrar om man i landstingen sitter och räknar på att patienter
            som kommer att falla in under vårdgarantin kommer att söka sig
            någon annanstans. Är det så att man som politiker sitter och prissätter
            patienterna så? Jag har lite svårt att tro det, och gör man så
            tycker jag att det är ett väldigt konstigt sätt att göra bedömningen
            av människors vårdbehov. Jag tror att vi skulle tjäna väldigt
            mycket på att se till att människor snabbt blir friska. Jag tror
            också att man ute i landstingen resonerar så.
          </note>
          <note>
            Carl-Axel Johansson var inne på läkemedelskostnaden. Vad kostar
            det i läkemedel och olika typer av behandlingar liksom för sjukskrivningen
            för en person med väldigt svåra smärtor som får vänta i ett och
            ett halvt år på en operation? Jag tror att man även i landstingen
            måste börja titta lite samhällsekonomiskt också på sådant som
            ligger utanför deras egna ramar.
          </note>
          <note>
            Ingrid Burmans resonemang är intressant även på en annan punkt.
            Socialministern har tidigare i år här i kammaren berättat att
            han minsann ska jobba aktivt för att svenska patienter också ska
            få vård utomlands betalad av landstinget. Han har då inte talat
            om landstingens planeringsansvar för de patienterna. Det ska bli
            intressant att se om det kommer ett förslag och vad Vänsterpartiet
            säger då.
          </note>
          <note type="speaker">
            Anf. 59 CHATRINE PÅLSSON (kd):
          </note>
          <note>
            Herr talman! Så här dagarna före jul skulle jag vilja citera
            Viktor Rydberg:
          </note>
          <note>
            "Midvinternattens köld är hård.
          </note>
          <note>
            Stjärnorna gnistra och glimma."
          </note>
          <note>
            Jag tycker att man skulle kunna säga detta också när man läser
            regeringens budgetförslag:
          </note>
          <note>
            "Midvinternattens köld är hård.
          </note>
          <note>
            Stjärnorna gnistra och glimma."
          </note>
          <note>
            Det är några små stjärnor på himlen som ska trösta de frusna
            och de utsatta. En del av de stjärnorna är oerhört långt borta,
            och för varje dag kommer de allt längre bort.
          </note>
          <note>
            Låt mig få exemplifiera detta med den vårdgaranti som åtminstone
            finns på himlen. Socialdemokraterna och Vänsterpartiet tycker
            nog att det är ett ganska bra förslag. Det var inte bra tidigare.
            Vi från de borgerliga partierna har ett par gånger blivit nedröstade
            här i kammaren när vi har lagt fram förslag om vårdgaranti.
          </note>
          <note>
            Ingrid Burman, den värderade ordföranden i socialutskottet, känner
            ett jättestort bekymmer över att pengarna inte ska räcka. Det
            är klart att det är lite pinsamt, Ingrid Burman, men man skulle
            kunna ansluta sig till Kristdemokraterna, som faktiskt har anvisat
            mer pengar. Kanske är penningfrågan nyckeln till att det ska ordna
            sig.
          </note>
          <note>
            Jag vill så här inledningsvis också konstatera att det har hänt
            oerhört mycket inom den svenska sjukvården, omsorgen och äldrevården
            under de senaste årtiondena. Sådant som det förr inte fanns någon
            behandling för kan nu botas eller behandlas. Kroniska sjukdomar
            som gjort att människor hade det oerhört jobbigt 24 timmar varje
            dygn kan lindras. Vi får inte glömma att detta positiva har hänt.
            Men varför är det då så att det trots att vi har kommit så långt
            inte är möjligt för människor att få del av den här utvecklingen?
            Det verkar snarare bli så att väntetiderna ökar.
          </note>
          <note>
            Alltfler bland vårdpersonalen är stressade. De är brända och
            vänder faktiskt den svenska sjukvården ryggen.
          </note>
          <note>
            Varför är det så att kommuneernas äldrevård har stora brister?
            Trots att ädelreformen, genom vilken kommunerna tog över ansvaret
            för äldres sjukvård, har varit i kraft i tio år är fortfarande
            ungefär 40 % av personalen helt outbildad.
          </note>
          <note>
            Varför känner alltfler svenskar otrygghet inför om de ska få
            den vård som de faktiskt har rätt till eftersom de via skattsedeln
            betalar för att den ska finnas?
          </note>
          <note>
            Ett symtom på den otryggheten är faktiskt att antalet privata
            försäkringar ökar. Det är i dag någonstans mellan 140 000 och
            150 000 personer som har fått försäkringar beviljade. Ändå vet
            vi alla att de som bäst behöver försäkringarna inte får dem på
            grund av att de har för stora risker.
          </note>
          <note>
            Varför ser också tandvården i dag ut att bli en rikemansmöjlighet?
            Alltfler har inte råd att gå till tandläkaren. Ändå hävdar jag
            fortfarande att tänderna och munhålan är en del kroppen.
          </note>
          <note>
            Vi kan vara överens om att det är så här. Vad gör då Socialdemokraterna,
            Vänsterpartiet och Miljöpartiet åt det? Göran Persson lovade i
            valrörelsen att det den 1 januari 2003 ska träda i kraft en nationell
            vårdgaranti. Lars Engqvist sade några månader senare först att
            den skulle komma 2004, men sedan sade han att det nog inte kan
            bli förrän tidigast den 1 2004.
          </note>
          <note>
            Några pengar finns inte heller anvisade då, utan de ligger tidigast
            i februari 2004. Det är väl inte att undra på att stjärnorna glimmar
            och att man inte riktigt tror på det här.
          </note>
          <note>
            Mer pengar? Ja, men snälla nån! Här har nu vänstermajoriteten
            tillfört kommuner och landsting stora belopp. Då vill jag hänvisa
            till en annan skrift, som jag har här i min hand, som är en vecka
            gammal.
          </note>
          <note>
            Den är från Landstingsförbundet. För första gången har Kommunförbundet
            och Landstingsförbundet gjort en gemensam sammanställning av vad
            kommuner och landsting har vunnit respektive förlorat till följd
            av olika statliga beslut. De nominella tillskott som regeringen
            helst framhåller uppgår som jag sade till
          </note>
          <note>
            24 miljarder kronor.
          </note>
          <note>
            Det är mycket pengar. Det kan ju tyckas vara en sådan där klar
            stjärna som är nära. Men indragningarna uppgår samtidigt till
            26 miljarder kronor. Redan räknat på detta sätt är det alltså
            fråga om att Socialdemokraterna tar ca 2 miljarder från kommunsektorn.
          </note>
          <note>
            Detta bekräftar den kritik som vi länge har framfört mot Socialdemokraternas
            dubbelspel med den kommunala ekonomin. Lägger man därtill värdeurholkningen
            på ca 14 miljarder kronor som uppstår till följd av pris- och
            löneökningar blir den totala nettoförsämringen för kommunsektorn
            hela 16 miljarder.
          </note>
          <note>
            Undra på att det finns åtskilliga kommun- och landstingspolitiker
            som inte sover på nätterna för att de inte vet hur de ska reda
            ut ekonomin - trots att man pläderar från Rosenbad för att regeringen
            har gjort storsatsningar och nu ger kommunerna mycket pengar.
          </note>
          <note>
            Förbundets båda rapporter är faktiskt även i övrigt en dyster
            läsning. De ekonomiska obalanserna väntas öka trots att skattehöjningarna
            nästa år blir de största på 25 år. Den socialdemokratiska centralstyrningen
            fortsätter trots skarp och berättigad kritik både på det principiella
            och på det rent praktiska planet. Till detta kommer att effekterna
            av Socialdemokraternas ofinansierade barnomsorgsreformer fortsätter
            att förvärra situationen för såväl småbarnen som den kommunala
            ekonomin.
          </note>
          <note>
            Herr talman! Kristdemokraternas politik, som vänstermajoriteten
            i riksdagen redan röstat ned, hade inneburit ett resurstillskott
            till kommunsektorn på fyra och en halv miljarder kronor de närmaste
            två åren. Fler alternativ inom barnomsorgen hade lett till minskat
            tryck och givit valfrihet till föräldrarna. Därtill hade centralstyrningen
            av skolpengarna slopats, och kommunerna hade fritt fått bestämma
            hur dessa pengar bäst skulle användas. Tyvärr har inte sakfrågan
            varit det viktigaste utan prestigefrågan.
          </note>
          <note>
            Herr talman! Inte heller ett nytänkande inom vården vill Socialdemokraterna
            vara med om. Då vet jag inte om man har något förslag på lösning
            för att det ska bli bättre. Det finns ju inte ens på papperet.
          </note>
          <note>
            Vi hör ganska ofta, och vi har även hört Ingrid
          </note>
          <note>
            Burman här i talarstolen i dag, prata om Stockholm och problemen
            med Stockholm. Det är också riktigt att det har varit problem.
            Men låt mig ta med er till mitt landsting, Kalmar län. Det har
            varit socialdemokratiskt styrt under många år.
          </note>
          <note>
            Det blev faktiskt en borgerlig majoritet, den gamla renodlade,
            höll jag på att säga, borgerliga majoriteten med fyra partier.
            Det är de som nu innehar regeringsansvaret där. Vi tog över ett
            underskott på
          </note>
          <note>
            140 miljoner kronor för nästa år. Det är mycket pengar i ett
            så litet landsting. Detta inträffade trots att det var vänsterstyrt.
          </note>
          <note>
            Nu, när man håller på att lägga fram förslag om att få mångfald,
            vad händer då? Då kommer till och med statsråd ned till Kalmar
            och går runt med listor för att hitta så många namn att man ska
            kunna folkomrösta om att det ska finnas en mångfald i landstinget.
            Det är ju så man baxnar! Låt mig bara ta detta som exempel, för
            det är faktiskt så att det är på de lokala exemplen som man ser
            vilken etik man utgår ifrån. Och så tror man att det är en demokratifråga
            när samtliga borgerliga partier har gått ut och lovat detta:
          </note>
          <note>
            Får vi majoritet ska vi se till att det blir mångfald.
          </note>
          <note>
            Herr talman! Jag har inte så många sekunders talartid kvar. Jag
            vill i alla fall yrka bifall till reservation 2. Den handlar om
            äldrevården, om en äldreombudsman och om kvaliteten. Jag tycker
            att det är en utomordentligt viktig reservation för att vi ska
            råda bot på problemen.
          </note>
          <note>
            Jag är glad över att det i betänkandet finns två tillkännagivanden
            som är riktigt bra. Det ena handlar om en översyn av LSS. Det
            andra handlar om spelberoende och forskning om detta. Jag är också
            ganska glad, även om det är mycket ovanligt i Sverige, att
          </note>
          <note>
            Britt Bohlin som gruppledare för Socialdemokraterna tillsammans
            med Vänstern och Miljöpartiet faktiskt har lagt fram en viktig
            motion i riksdagen. Det är ju ganska ovanligt. Den har vi naturligtvis
            bifallit. Det handlar om ett tillskott på 186 miljoner. Men jag
            hoppas, herr talman, och jag ska avsluta med det, att nästa års
            budget kommer att vara bättre, att det inte blir så att "midvinternattens
            köld är hård" utan att det fortfarande finns en massa glimmande
            stjärnor.
          </note>
          <note type="speaker">
            Anf. 60 INGRID BURMAN (v) replik:
          </note>
          <note>
            Herr talman! Chatrine Pålsson bjöd upp till dans med Kristdemokraterna
            eftersom Kristdemokraterna är ett parti som avsätter mer pengar
            till kommuner och landsting. Det är också Vänsterpartiets ambition.
          </note>
          <note>
            Vi har tillsammans med Socialdemokraterna och
          </note>
          <note>
            Miljöpartiet under de år då vi har samverkat tillfört flera miljarder.
            Sedan är det också så, som Chatrine
          </note>
          <note>
            Pålsson säger, att bland annat kommunkontosystemet har tärt.
            Det pågår ett högaktivt arbete för att komma till rätta med den
            delen.
          </note>
          <note>
            Men att jag fortsätter att dansa med Socialdemokraterna och Miljöpartiet
            beror, som jag sade från talarstolen, på att det också handlar
            om hur man finansierar sina förslag. Vänsterpartiet är inte ett
            parti som tycker att det är rimligt att man finansierar satsningar
            genom att ta från de sjuka, det vill säga försämra sjukförsäkringen.
            Inte heller tycker vi att det är rimligt att vi finansierar välfärdssatsningar
            genom att ta från de arbetslösa genom att urholka arbetsmarknadspolitik
            och a-kassa. Det är vad kristdemokraterna gör. Om jag läser rätt
            handlar det om 5,9 miljarder när det gäller sjukförsäkringen och
            8,3 miljarder när det gäller utgiftsområde 13.
          </note>
          <note>
            Vänsterpartiet är inte heller det parti som tycker att det är
            rimligt att vi finansierar drift och nya satsningar genom engångsutförsäljningar
            av statliga bolag, vilket är den andra finansieringskällan för
            Kristdemokraterna. Vi tror att det gäller helheten i välfärden,
            och vi tror att vi långsiktigt ska bygga upp, tillsammans med
            just Socialdemokraterna och Miljöpartiet, satsningar på kommuner
            och landsting. Men det ska inte betalas av de sjuka och de arbetslösa.
          </note>
          <note type="speaker">
            Anf. 61 CHATRINE PÅLSSON (kd) replik:
          </note>
          <note>
            Herr talman! När jag bjuder upp till dans handlar det om att
            vara med på de här satsningarna, som verkligen är en förutsättning
            för att utsatta ska få det bra, för att sjuka ska få vård, för
            att landstingen och kommunerna faktiskt ska kunna uppfylla kraven,
            de skyldigheter de har att uppfylla enligt våra beslut.
          </note>
          <note>
            Där tror jag inte det finns den minsta tveksamhet om att frånvaro
            av vård när man är sjuk, när man är kroniskt sjuk, när man är
            handikappad och behöver väldigt mycket stöd, skulle vara osolidariskt.
          </note>
          <note>
            Det är riktigt att jag i mitt särskilda yttrande, nr 3, har påmint
            om att man ska se helheten. Det är helt rätt. Men det handlar
            om hur vi prioriterar i de utsatta lägena. Om man tror att kommunerna
            och landstingen är garanter när de mest utsatta behöver hjälp
            då borde man se till att rösta på det förslag där det finns mest
            pengar.
          </note>
          <note type="speaker">
            Anf. 62 INGRID BURMAN (v) replik:
          </note>
          <note>
            Herr talman! Chatrine Pålsson vet att vi fattar beslut om budgeten
            i ett sammanhang, och hon vet också att de satsningar som Kristdemokraterna
            gör på ett välfärdsområde betalas genom nedrustningar på ett annat.
            Det är alltså de arbetslösa och sjuka som betalar satsningen på
            kommuner och landsting. Enligt
          </note>
          <note>
            Vänsterpartiet är det inte en bra lösning, och därför kommer
            vi att fortsätta det samarbete som nu finns.
          </note>
          <note>
            Där finns ambitioner inom flera välfärdsområden.
          </note>
          <note>
            Chatrine Pålsson nämnde också tandvården i sitt anförande. Jag
            kan konstatera att i den här budgeten finns 300 miljoner för att
            förstärka tandvårdsförsäkringen, vilket räcker en bit på vägen.
            Jag kan också konstatera att inte heller Kristdemokraterna har
            mer pengar. Därför vill jag understryka att det finns en ambition
            bland Socialdemokraterna, Vänsterpartiet och Miljöpartiet att
            gå vidare i nästkommande budgetar.
          </note>
          <note>
            Det vore intressant att höra hur Kristdemokraterna ser på detta.
            Man har inte redovisat det i den här budgeten, och inte heller
            hur man avser att finansiera en fortsatt utbyggnad av tandvårdsförsäkringen.
            Det handlar ju om helheter, precis som Chatrine Pålsson underströk.
          </note>
          <note>
            Den samarbetskonstellation som just nu finns har ambitionen att
            behålla försäkringssystem och arbetslöshetsersättning och att
            få till stånd en långsiktig uppbyggnad av kommunernas och landstingens
            ekonomi. Det handlar om hälsan och tandvården, och vi väljer alltså
            att inte ställa dem mot varandra.
          </note>
          <note>
            Jag skulle gärna vilja höra Chatrine Pålssons kommentar kring
            detta.
          </note>
          <note type="speaker">
            Anf. 63 CHATRINE PÅLSSON (kd) replik:
          </note>
          <note>
            Herr talman! När det gäller arbetslöshetsförsäkringen och sjukskrivningarna
            räcker inte en repliktid till för att reda ut det. Men vår princip
            när det gäller de arbetslösa är att stimulera till arbete. Jag
            hoppas att vi delar oron för sjukskrivningsproblematiken. Det
            är ett jättestort ekonomiskt problem, men jag tror att det är
            ett ännu större humanitärt problem. Där kommer förslag, och jag
            tror att vi i all ödmjukhet ska försöka hitta lösningar.
          </note>
          <note>
            Herr talman! Det är riktigt att Kristdemokraterna inte hade extra
            pengar för tandvården, utöver regeringens förslag, eftersom regeringen
            ökat beloppet.
          </note>
          <note>
            Och det ställer vi upp på. Här handlar det om principfrågan.
            Kristdemokraterna har under flera år krävt en utredning om att
            inkludera tandvården i den vanliga sjukförsäkringen. Vi tycker
            att tänderna är en del av kroppen.
          </note>
          <note>
            Då är det mer intressant att fråga sig varför Ingrid
          </note>
          <note>
            Burman inte vill yrka bifall till det. Jag tycker fortfarande
            att det skulle vara den allra bästa lösningen. Det kan inte vara
            rätt att den vanliga sjukförsäkringen tar ansvar om jag blir sjuk
            på ett ställe av kroppen, samtidigt som jag ska ha höga kostnader
            om jag blir sjuk i en annan del. Jag hoppas när det gäller tandvården
            att vi på alla sätt ska hjälpa till.
          </note>
          <note>
            Tandvården är ett jättestort problem, men i grunden måste vi
            ha ett högkostnadsskydd värt namnet.
          </note>
          <note>
            När högkostnadsskyddet infördes, jag tror att det var på 50-talet,
            var drivkraften att ingen skulle behöva oroa sig för att kostnaderna
            blev för höga. Alla skulle veta vad den högsta egna kostnaden
            skulle bli om man blev sjuk. Just nu fungerar det inte eftersom
            vi har olika system, och detta medför att de mest utsatta och
            svaga oftast får stora kostnader totalt sett.
          </note>
          <note type="speaker">
            Anf. 64 KENNETH JOHANSSON (c):
          </note>
          <note>
            Herr talman! Jag vill börja med att ställa mig bakom mitt särskilda
            yttrande i betänkandet när det gäller utgiftsområde 9 och yrka
            bifall till reservationerna 11
          </note>
          <note>
            och 18. Självfallet står jag också bakom övriga reservationer
            där Centerpartiet finns med. Min centerkollega Annika Qarlsson
            kommer att ta upp främst barnoch handikappfrågor.
          </note>
          <note>
            Herr talman! Regeringens "socialbudget" innehöll inte särskilt
            mycket nytt. Den största satsningen, 9
          </note>
          <note>
            miljarder till vården och omsorgen, står dessutom
          </note>
          <note>
            Centerpartiet via försvarsuppgörelsen bakom. Vi har från Centerpartiet
            redovisat ett samlat ekonomiskt alternativ, en budget för lika
            villkor i hela landet.
          </note>
          <note>
            Finansieringen av välfärden förutsätter en uthållig tillväxt,
            där entreprenörskapet bejakas även för välfärdstjänster, och att
            vi radikalt lyckas minska ohälsan genom att satsa på en folkhälsopolitik
            som ser längre än till arbetsmiljön. Vi måste också klara av att
            minska den sociala, regionala och globala klyvningen.
          </note>
          <note>
            Landsting och kommuner står inför stora utmaningar. Hur ska ökade
            behov klaras när ekonomin inte räcker till? Att höja skatten är
            den kortsiktiga och enkla lösning som nu tas till. Det handlar
            om en genomsnittlig skattehöjning med 48 öre för landstingen och
            18 öre för kommunerna. Det är den största sammanlagda höjningen
            på 25 år! Vi måste gå en annan väg, och därför måste vi
          </note>
          <note>
            · öka skatteintäkterna genom tillväxt och ökad sysselsättning,
          </note>
          <note>
            · bredda skattebasen som ger resurser och lika villkor,
          </note>
          <note>
            · få en jämnare befolkningsutveckling och livskraft i hela landet,
          </note>
          <note>
            · garantera en solidarisk skatteutjämning för likvärdiga grundförutsättningar,
          </note>
          <note>
            · stimulera nytänkande och ökad mångfald,
          </note>
          <note>
            · sluta med statliga pekpinnar, som försvårar möjligheterna att
            effektivisera verksamheter efter lokala förutsättningar,
          </note>
          <note>
            · se till att regeringen slutar att vältra över kostnader genom
            ofinansierade reformer,
          </note>
          <note>
            · rehabilitera i stället för att sjukskriva; ohälsa och sjukfrånvaro
            slår hårt mot den enskilde, men också mot kommuner och landsting,
          </note>
          <note>
            · garantera en långsiktig personalförsörjning och uppvärdera
            vård- och omsorgsyrkena,
          </note>
          <note>
            · satsa på en generell välfärdspolitik med en ordentlig grundtrygghet
            och särskilt värna medmänniskor som har det allra svårast.
          </note>
          <note>
            Detta är exempel på grundläggande förutsättningar och spelregler.
            De är av avgörande vikt om vi utan att ta bort egenansvaret ska
            klara av att skapa en livskraft och livskvalitet för alla människor
            runtom i vårt land. De behövs också om vi ska få en decentraliserad
            hälso- och sjukvård som är nära och utan köer, kunna bejaka den
            medicinska forskningen som ger nya möjligheter att förebygga,
            lindra och bota, kunna erbjuda trygghet på äldre dagar och se
            till att alla har tak över huvudet, kunna förebygga drogmissbruk
            och erbjuda vård och behandling till dem som så behöver.
          </note>
          <note>
            Den lokala kraften och kunskapen är mycket viktigare än "utspels-
            och pekpinnepolitik" från Rosenbad. Vi måste lägga ut ansvar och
            befogenheter, tro på lokalt ansvariga förtroendevalda, arbeta
            med nationella mål, uppföljningar och en effektiv tillsyn. Vi
            måste vidta åtgärder - och göra det med kraft om det är nödvändigt.
            Mycket mer av Centerpartiets decentraliseringspolitik behövs i
            alla avseenden.
          </note>
          <note>
            Herr talman! Centerpartiet vill satsa mycket mer på prevention
            så att hälsoproblem inte ska behöva uppstå. Folkhälsopropositionen
            var aviserad till den
          </note>
          <note>
            15 mars i år. Nu tycks den vara på väg, vilket verkligen är på
            tiden.
          </note>
          <note>
            Vårdköerna är ett gissel för alla som väntar och har värk, för
            dem som går sjukskrivna och ställs utanför produktionen och arbetsgemenskapen
            och för äldre som lider av åldersbetingade sjukdomar och vars
            livskvalitet försämras. Med Centerpartiet i regeringsställning
            hade vi haft en nationell vårdgaranti. Vi hade haft en finansiell
            samordning som gett aktiva insatser till dem som står i vårdköer.
            Vi hade haft en annan situation i dag. Jag beklagar att situationen
            är som den är. Vi måste ta det som utgångspunkt för att öka ambitioner
            och insatser ytterligare.
          </note>
          <note>
            Nu har regeringen och Landstingsförbundet enligt uppgifter gjort
            upp om någon form av vårdgaranti.
          </note>
          <note>
            Möjligen är en minivariant av finansiell samordning på gång.
            Det är steg i rätt riktigt. Det är mycket små steg. Men de kommer
            för sent och är av för liten art.
          </note>
          <note>
            Nu börjar, som jag nämnde inledningsvis, alltfler av vård- eller
            centermiljarderna att ticka ut i kommuner och landsting. Avsikten
            är att lyfta fram och ge förutsättningar för utvecklingen inom
            främst fyra områden.
          </note>
          <note>
            Det första är primärvården. Det är basen i svensk hälso- och
            sjukvård.
          </note>
          <note>
            Det andra är ungdomar och vuxna med psykisk problematik och psykiskt
            funktionshindrade.
          </note>
          <note>
            Det tredje är äldresjukvården i kommunerna. Det gäller den medicinska
            kompetensen, läkarmedverkan, fungerande vårdkedjor och inte minst
            det så otroligt viktiga stödet till anhöriga.
          </note>
          <note>
            Det fjärde är att stimulera en ökad mångfald i form av fler verksamheter
            drivna i alternativa driftsformer.
          </note>
          <note>
            Handlingsplaner finns antagna i regioner och landsting av blandad
            kvalitet och med olika ambitionsnivåer. Socialstyrelsen har avgett
            en första uppföljningsrapport. Jag har själv följt arbetet i flertalet
            landsting, och bilden är ganska klar.
          </note>
          <note>
            Det har genomförts och det planeras en hel del åtgärder inom
            primärvården och psykiatrin, och det är bra. Inom kommunernas
            äldresjukvård är det sämre.
          </note>
          <note>
            De lokala ambitionerna att stimulera till ökad mångfald lyser
            med något undantag med sin frånvaro.
          </note>
          <note>
            Inom äldreområdet ser jag att åtgärder ändå är på gång från regeringens
            sida. Men oviljan att öka valfriheten och mångfalden och släppa
            fram alternativt drivna verksamheter är uppenbar.
          </note>
          <note>
            Med respekt för den kommunala självstyrelsen förpliktar dock
            den av riksdagen antagna handlingsplanen för hälso- och sjukvården.
            Jag vill direkt fråga
          </note>
          <note>
            Socialdemokraternas talesman vad ni ämnar göra för att kunna
            stå upp för riksdagens beslut och för övrigt vår överenskommelse
            att alternativa driftsformer ska stimuleras. Vad är det för någonting
            som ni ämnar göra för att det ska bli fallet?
          </note>
          <note>
            Herr talman! Två tillkännagivanden föreslås av ett enigt utskott.
            Centerpartiet har åtminstone till viss del fått stöd beträffande
            assistansreformen, vilket Annika
          </note>
          <note>
            Qarlsson kommer att beröra senare. Vi har även fått delvis bifall
            till den motion av centerkollegerna Birgitta Sellén och Viviann
            Gerdin för åtgärder mot spelberoendet. Spelberoendet drabbar hela
            familjer och kan få förödande konsekvenser. Från Spelberoendes
            Riksförbund rapporteras till exempel en dramatisk ökning av ungdomar
            som söker hjälp på grund av att de fastnat i spel på till exempel
            Jack Vegasmaskiner. Statens folkhälsoinstitut presenterar ett
            förslag till handlingsplan i januari. Regeringen ska nu inför
            sina förslag även beakta behovet av ökad forskning om negativa
            konsekvenser av spel. Det är bra.
          </note>
          <note>
            Tyvärr finns det, herr talman, även frågor där jag har tvingats
            att reservera mig. Det gäller bland annat apoteksmonopolet, som
            vi anser bör avvecklas, och att regeringen vägrar gå med på att
            utreda ett statligt kostnadsansvar för assistansverksamheten.
            Beträffande apoteksmonopolet avskaffande har vi såvitt jag kan
            förstå stöd från Konkurrensverket. Här hoppas jag på, åtminstone
            längre fram, ett stöd i sakfrågan av
          </note>
          <note>
            Miljöpartiet. Dess stöd skulle innebära en riksdagsmajoritet.
            I den frågan har jag inget större hopp att få stöd från s och
            v.
          </note>
          <note>
            Motståndet mot att utreda ett statligt kostnadsanvsar är egentligen
            oförståeligt. Jag vill ställa en fråga direkt till vår eminenta
            utskottsordförande Ingrid Burman. Varför är Ingrid Burman och
            Vänsterpartiet så otroligt rädda att se på för- och nackdelar
            av någonting som skulle kunna vara någonting av lösningen så att
            vi får någon ordning på assistansreformen? Det vore så enkelt
            att säga ja till att se på föroch nackdelar och utreda. Man behöver
            inte ta ställning. Det räcker med att ta fram underlag.
          </note>
          <note>
            Herr talman! De senaste dagarna har vi påmints om att det finns
            stora revor i det sociala skyddsnätet.
          </note>
          <note>
            Samhällets minsta hamnar i kläm i socialdemokraternas Sverige.
            Det är vad vi från Centerpartiets sida protesterar mot. Vi kommer
            oförtröttligt att fortsätta att utveckla en politik som inte bara
            lappar och lagar på befintliga system och som inte ger mest åt
            dem som ropar högst utan till dem som har de största behoven.
            En politik som inte vrider åt skatteskruven ytterligare ett varv
            utan lättar på bördorna för dem med små inkomster så att fler
            kan lyfta sig ur bidragsberoendet och som inte avvisar nytänkande
            och nya kreativa aktörer i den offentliga verksamheten utan som
            i stället säger: Välkomna!
          </note>
          <note>
            Hjälp oss att förbättra så att vi får ut så mycket som möjligt
            i solidaritet av skattebetalarnas pengar.
          </note>
          <note>
            Sist men inte minst måste vi inse att vi måste ha ett samhälle
            där människors växtkraft tas till vara. Människors självbestämmande
            och ekonomins tillväxt minskar på samma gång behovet av socialpolitiken
            och ökar de nödvändiga resurserna för att hjälpa samhällets minsta.
          </note>
          <note type="speaker">
            Anf. 65 INGRID BURMAN (v) replik:
          </note>
          <note>
            Herr talman! Kenneth Johansson ställde en fråga till mig. Jag
            ska försöka att svara på den.
          </note>
          <note>
            LSS-reformen är en mycket viktig reform. Vi vet alla att den
            dessvärre inte har varit heltäckande. Under förra mandatperioden
            tog vi bort 65-årsgränsen.
          </note>
          <note>
            Det vet jag att både Kenneth och jag är mycket nöjda med.
          </note>
          <note>
            Vi vet också att i det betänkande som nu debatteras fanns det
            flera motioner som handlade om att utreda och ta ett ganska stort
            grepp på LSS-reformen.
          </note>
          <note>
            Vänsterpartiet var ett parti som hade väckt en motion i den riktningen.
          </note>
          <note>
            Ska man nå ett mål kan det finnas många stigar att gå. Vänsterpartiet
            har funderat runt detta. Ska vi tillsätta en stor heltäckande
            parlamentarisk utredning som sitter i några år? Sedan ska förslaget
            ut på remiss, och sedan ska det skrivas någon proposition och
            så kanske vi får ett beslut i bästa fall inom denna mandatperiod
            och i sämsta fall nästa mandatperiod.
          </note>
          <note>
            Eller ska vi välja den stig som nu är beträdd?
          </note>
          <note>
            Vi gör ett tillkännagivande om några begränsade områden där i
            vart fall Vänsterpartiet sett att vi i dag har de största problemen.
            Det handlar om föräldraskap och hur man ska tolka det. Det handlar
            om äkta make-ansvaret och hur det tolkas, eller misstolkas som
            en del säger. Det handlar om de med psykiska funktionshinder och
            hur man tillgodoser deras rättigheter till daglig verksamhet.
          </note>
          <note>
            Förhoppningsvis kommer den översynen att ske ganska snabbt. Vi
            kommer att ha någonting tillbaka till socialutskottets bord. Vi
            kanske också kan lämna denna mandatperiod och säga: Titta, vi
            nådde ett visst resultat. Det var i den bedömningen och det vägvalet
            som Vänsterpartiet för den här gången sade: Vi avvaktar med den
            övergripande översynen och försöker nå ett resultat på de områden
            som vi har prioriterat.
          </note>
          <note type="speaker">
            Anf. 66 KENNETH JOHANSSON (c) replik:
          </note>
          <note>
            Herr talman! I de delar som Ingrid Burman nu redogör för är utskottet
            överens. Det är flera, bland andra Centerpartiet, som har fått
            bifall till de yrkanden och krav som ligger till grund för det
            tillkännagivandet. Det är alldeles utmärkt, och det är inte det
            som jag pratar om.
          </note>
          <note>
            Jag pratar i stället om att det finns ett problem som redovisas
            från Kommunförbundet och som de fyra borgerliga partierna tar
            upp, nämligen att det finns bekymmer i framför allt mindre kommuner.
            Där blir det hela sårbart, och det finns risk för att enskilda
            som har, och ska ha, rätt till LSS får problem med att få vad
            de har rätt till. Det är det som vi tycker att man borde utreda,
            och se vilka för- och nackdelar som det skulle innebära om vi
            fick ett statligt kostnadsansvar för LSS. Jag tror att det är
            flest fördelar i det här fallet. I en liten kommun med en liten
            budget kan ett enda ärende och en enda person innebära att budgeten
            spräcks. Det får den ju lov att göra, och det ska den göra, eftersom
            den enskilde har sin rätt. Men det blir problem, och det finns
            beslut som kommunen själv inte kan förfoga över.
          </note>
          <note>
            Jag brukar inte vara den som talar för att man ska föra upp saker
            från kommuner och förstatliga dem,
          </note>
          <note>
            Ingrid Burman. Det är snarare Vänsterpartiet som brukar göra
            det. Men i det här fallet, för att värna rättstryggheten och servicen
            för funktionshindrade, så tycker jag att man ska utreda och se
            för- och nackdelar. Där går saken före ideologin.
          </note>
          <note type="speaker">
            Anf. 67 INGRID BURMAN (v) replik:
          </note>
          <note>
            Herr talman! Jag ska först be om ursäkt om jag svarade på fel
            fråga eller en icke framställd fråga. Jag var väl inte tillräckligt
            uppmärksam, och jag ber om ursäkt för det.
          </note>
          <note>
            Kenneth Johansson lyfter fram frågan om kostnadsansvar. Det finns
            två perspektiv på den. Det ena perspektivet har Kenneth Johansson
            presenterat. Det andra perspektivet står i varje fall delar av
            handikapprörelsen för. Det innebär att man är kommunmedborgare
            i den kommun där man är född, och att kommunen därmed också har
            ett ansvar för varje medborgare oavsett om man föds med funktionshinder
            eller inte.
          </note>
          <note>
            Det uttrycks ibland som medborgarperspektivet, och det är grunden
            i den handikapplan som riksdagen antog härförleden.
          </note>
          <note>
            Däremot pekar Kenneth Johansson på ett reellt problem - den kostnadsbild
            som finns. Det har nyss suttit en utredning, som förhoppningsvis
            ska ut på remiss, för att se hur vi kan se till att det finns
            ett utjämningssystem bland kommunerna.
          </note>
          <note>
            Vänsterpartiet har sammanvägt de olika perspektiven och stannat
            för att medborgarperspektivet i kombination med ett utjämningssystem
            är vad vi väljer i stället för att förstatliga den delen.
          </note>
          <note type="speaker">
            Anf. 68 KENNETH JOHANSSON (c) replik:
          </note>
          <note>
            Fru talman! Kostnadsutjämningsutredningen har nyligen presenterats
            och har - vad jag förstår - gjort ett bra arbete. Jag hoppas att
            det ska leda till resultat för att få lika villkor. Men vi ville
            att även den utredningen skulle få ett uppdrag att se på möjligheter
            och för- och nackdelar med ett förstatligande, vilket förvägrades
            av regeringen och riksdagsmajoriteten. Det beklagar jag. Därför
            har vi lyft fram frågan igen, och ställer samma krav. Vi pratar
            inte om att det behöver vara någon stor utredning, utan det räcker
            med en liten. Det räcker med en ensamutredare eller med ett uppdrag
            till regeringen för att se på för- och nackdelar.
          </note>
          <note>
            Vi är helt överens om den principiella utgångspunkten att alla
            människor ska vara kommunmedborgare. Det är en riktig utgångspunkt.
            Men man kan inte blunda för de signaler som man får från många
            kommuner. Och när Kommunförbundet redovisar att detta är ett jätteproblem
            så måste man ta i det. Man måste göra någonting åt det.
          </note>
          <note>
            Förutsättningarna är olika för en liten kommun med 6 000-7 000
            invånare och för en stor kommun med många tusentals invånare.
            Det är stora skillnader. I den lilla kommunen, där det kanske
            rör sig om en handfull personer som har behov av stöd och insatser,
            finns det till och med exempel på sekretessproblem. Man pekas
            ut i det lilla området.
          </note>
          <note>
            När man ser den typen av problematik hämtad från verkligheten
            så tycker jag att man måste lyssna.
          </note>
          <note>
            Då måste man ta till sig det och se vad som är föroch nackdelar
            och vad man kan göra utifrån kommunmedborgarprincipen för att
            vi ska kunna ha en rättssäker service så att alla våra medmänniskor
            har det bra i det här landet.
          </note>
          <note type="speaker">
            Anf. 69 KERSTIN-MARIA STALIN (mp):
          </note>
          <note>
            Herr talman! Detta är min första alldeles riktiga
          </note>
          <note>
            SoU-debatt. Jag vet att det är en budgetdebatt - det kallas i
            alla fall så ibland - men jag tänker ändå inte räkna upp de pengar
            som Miljöpartiet, Vänstern och
          </note>
          <note>
            Socialdemokraterna har förhandlat fram. Det har
          </note>
          <note>
            Ingrid Burman gjort så förtjänstfullt, och det får räcka med
            det. Jag tänker inte heller säga att alla ni andra är dumma som
            säger andra saker eller tycker annorlunda än vad jag tycker.
          </note>
          <note>
            Jag vill i stället prata lite grann om annorlunda ekonomi. Jag
            vill till sist också sätta tummen på några områden som jag vill
            försöka bevaka framöver -
          </note>
          <note>
            gärna med hjälp av er andra här i salen.
          </note>
          <note>
            Det var lite svårt med den här debatten, tycker jag, för jag
            hade inte fattat riktigt hur man skulle skriva motioner. Jag borde
            ha suttit med ett betänkande och skrivit motioner efter det för
            att få in dem i betänkandet, men det tänkte jag inte på. Jag skrev
            motioner om tandvård, om kvinnor och smärta, om socialbidrag,
            om barn och om allt möjligt som inte kom in här.
          </note>
          <note>
            Men de kommer ju sedan någon gång så småningom.
          </note>
          <note>
            Därför har jag inga yrkanden, men jag kanske ställer upp på något
            annat.
          </note>
          <note>
            Jag är jätteglad över tillkännagivandena. Det gäller dels det
            om spelberoende, som härstammar från en ursprunglig motion från
            Miljöpartiet, dels tillkännagivandet om assistans.
          </note>
          <note>
            Socialutskottet var efterlängtat för mig. Jag hade längtat efter
            att få sitta där. Men det blev mycket vånda, för det finns ju
            inga pengar! För mig som vurmar för förebyggande arbete är det
            svårt. Nej, det går inte, för det finns inga pengar till det!
            säger man.
          </note>
          <note>
            Jag kan inte låta bli att undra över varför vi har så kortsiktiga
            budgetar. Jag tycker att de är kortsiktiga.
          </note>
          <note>
            Jag tycker att tre år också är kortsiktigt.
          </note>
          <note>
            Jag har en bibel. Den heter Barn och ekonomisk politik och är
            skriven av Stefan de Vylder. Han är nationalekonom, och han skriver
            så här: I Sverige har det på senare år på löpande band inrättats
            nationalekonomiska professurer med specialinriktning. Det finns
            professurer i transportekonomi, fastighetsekonomi, skogsekonomi
            - ja, till och med turistekonomi.
          </note>
          <note>
            Men barn- och samhällsekonomi tycks vara ett för perifert ämne
            för att motivera speciella insatser. Förhoppningsvis kan detta
            förändras. Det finns ingen motsättning mellan god samhällsekonomi
            och omtanke om våra barn - tvärtom. En politik som gör att barn
            far illa är inte bara ondskefull i största allmänhet, utan den
            är rentav dålig för den framtida ekonomiska tillväxten.
          </note>
          <note>
            Vi i Miljöpartiet brukar bli beskyllda för att vi inte vill ha
            tillväxt. Men naturligtvis vill vi ha tillväxt - vi måste ha tillväxt.
            Hela pensionssystemet bygger på tillväxt. Tar vi inte hand om
            våra barn så blir det ingen tillväxt. Miljöpartiet har motionerat
            flera gånger om en barnbilaga till budgetarna. Om man har en sådan
            barnbilaga så ser man vad som berör barnen och det hela blir tydligare.
          </note>
          <note>
            Ett av de första uppdrag, fru talman, som jag var med på i mitt
            nya utskott var när vi besökte IFA, en intressegrupp för assistansberättigade.
            Efter det kan jag inte låta bli att fundera på det Kenneth Johansson
            sade om detta med LSS och statlighet. Det är klart att vi måste
            tänka på det och försöka reda ut det. Det är jätteviktigt.
          </note>
          <note>
            Jag blev hemskt skakad av en sak på det här mötet. Alla som var
            där satt i rullstol, och alla hade sina assistenter med sig. Där
            fanns en mycket, mycket svårt handikappad man. Han kunde bara
            hålla huvudet uppe en liten stund, sedan ramlade han ihop. En
            sådan stund när han kunde hålla upp huvudet sade han: Jag är väldigt
            glad att jag är så svårt handikappad. Vad kan man mena då? Jo,
            han menade naturligtvis: Det syns så tydligt att jag behöver hjälp.
          </note>
          <note>
            Samtidigt är detta fruktansvärt. Jag tycker inte att det är värdigt
            vårt samhälle att man ska behöva säga så. Det är inte värdigt
            en välfärdsstat, som vår minister Morgan Johansson sade i den
            allmänpolitiska debatten. Jag håller med om det uttrycket: Det
            är inte värdigt en välfärdsstat.
          </note>
          <note>
            Jag hade som sagt längtat till socialutskottet. Det beror på
            mina erfarenheter från barnavårdscentraler, mödravårdscentraler,
            ungdomsmottagningar och landsting. Nu tycker jag att jag har hamnat
            rätt. Jag förringar inte socialförsäkringsutskottet, men detta
            var min stora grund när jag kom till riksdagen.
          </note>
          <note>
            Många frågor ska vi alltså bevaka, måste vi bevaka, framöver.
            Den första är barnets bästa. Tänk vad ofta vi säger att barnets
            bästa ska genomsyra alla våra betänkanden och alla våra beslut!
            Hur många gånger är inte barnets bästa bara ord?
          </note>
          <note>
            Jag tycker att det är väldigt viktigt och klädsamt att börja
            med att åtminstone erkänna att det finns problem. Det kom en skrivelse
            för över ett år sedan om barnpolitiken och hur man ska arbeta
            med att förverkliga FN:s barnkonvention om barnets rättigheter.
            Där har man skrivit:
          </note>
          <note>
            I den ekonomiska obalans som rådde under 1990-
          </note>
          <note>
            talet var det nödvändigt att begränsa de offentliga utgifterna.
            Detta drabbade bland annat ett antal verksamheter helt eller delvis
            riktade till barn. Inte minst skars förebyggande verksamheter
            ned, med resultat att trycket ökat påtagligt på verksamheter som
            arbetar med behandlande verksamhet, exempelvis barn- och ungdomspsykiatrin
            och vård inom socialtjänsten.
          </note>
          <note>
            Det står där alldeles klart och tydligt. Jag tycker att det är
            bra att det står där, för då har man någonting att utgå från till
            skillnad från om man bara försöker sopa det under mattan.
          </note>
          <note>
            Vi måste också bevaka mänskliga rättigheter. Det kommer också
            in i detta med barn. Mänskliga rättigheter är ju en lag. Barnkonventionen
            är ingen lag än så länge.
          </note>
          <note>
            Det kommer också in i handikappfrågorna. Är det en mänsklig rättighet
            att säga: Det är tur att jag har ett så svårt handikapp att jag
            får hjälp?
          </note>
          <note>
            Det kommer in i frågan om de hemlösa. Här skulle jag vilja stödja
            reservation 17 om hemlösa.
          </note>
          <note>
            Mänskliga rättigheter kommer in när vi pratar om oss äldre. Jag
            säger numera vi äldre eftersom jag själv också är ganska gammal.
          </note>
          <note>
            Jag har en mamma som är ännu äldre än jag, naturligtvis. Hon
            är 94 år. Genom henne får jag ganska bra insyn i hur det står
            till i äldreomsorgen. Hon är på ett ålderdomshem, och jag märker
            varenda gång jag är hos henne att personalen är för fåtalig. Det
            är för många åldringar, de är för dåliga för att kunna gå själva
            eller hitta på saker själva och de får alldeles för lite stimulans.
            Det är inte riktigt värdigt.
          </note>
          <note>
            Jag märker också hur personalen mår. De får ingen handledning.
            De hinner inte prata så mycket med varandra och hjälpa varandra.
            De hinner absolut inte prata med de äldre. Arbetsmiljön är heller
            inte den allra bästa.
          </note>
          <note>
            Här hänger det alltså ihop. Jag tänker naturligtvis på ohälsan
            och det vi pratade mycket om i mitt förra utskott. Jag tänker
            på garantier, som det har pratats mycket om här. Naturligtvis
            är garantier ingenting att ha om det inte finns resurser. Jag
            tänker på ädelreformen där vi har stjälpt över mycket på kommunerna
            utan att ge kommunerna de pengar de behöver. Jag tänker på sjukvården.
            Jag har mycket kontakt med mitt gamla landsting, och där kämpar
            man liksom i många andra landsting med budgetunderskott som man
            aldrig kommer ur. Det blir bara en stor ond cirkel. Jag tänker
            på Friskare Dalarna, där man nu ska försöka göra någonting åt
            arbetsplatserna - inte bara för att tjäna pengar på det utan för
            att folk inte ska bli sjuka, vilket man ju också kommer att tjäna
            pengar på så småningom. Jag tänker på psykiatrin, som vi måste
            bevaka.
          </note>
          <note>
            För ett och ett halvt år sedan var jag i Nederländerna för att
            studera global och annorlunda ekonomi.
          </note>
          <note>
            Jag berättade om våra problem här med ohälsa och alla sjukskrivningar
            och fick då detta råd: Tänk på detta stora, enorma makroproblem
            som ett jättestort marmorbord. Du kan inte flytta på det. Men
            vad du kan göra är att bygga massor med små, bra bord. Visa dem,
            och gör fler och fler och visa dem, och man kan då likna varandra
            och ändå komma fram till någonting.
          </note>
          <note>
            Jag har tänkt mycket på det här lilla bordet. När jag var på
            vårdcentralen i Gagnef hemma i Dalarna hade de ett litet bord
            där de satsade på personalen, på patienterna, på tid och på utbildning.
            Och i stället för att bara gnälla över att psykiatrin fungerade
            så dåligt såg man till att få egna psykiatriteam. Det var ett
            härligt bord! Jag rekommenderar ett besök på Gagnefs vårdcentral.
          </note>
          <note>
            En sak till vi måste bevaka är specialistgrenarna.
          </note>
          <note>
            Det håller på att hända något alldeles hemskt, förfärligt, besvärligt,
            tråkigt och konstigt som vi måste titta på. Det pågår en utredning,
            och man vill minska på antalet specialiteter, bland annat på barnallergi.
            Det måste vi hålla ögonen på.
          </note>
          <note>
            Jag tycker att vi tillsammans ska försöka hjälpas åt att övertyga
            Finansdepartementet om vad det är som behövs när det gäller förebyggande
            åtgärder.
          </note>
          <note>
            Jag läser lite mer - det får liksom bli min julläsning - av Stefan
            de Vylder:
          </note>
          <note>
            "Ett samhälle som präglas av växande klassklyftor, och utslagning
            av ett stort antal människor redan vid unga år, är inte bara otillständigt.
            En utveckling i den riktningen minskar också den framtida ekonomiska
            tillväxten."
          </note>
          <note>
            Jag vill sluta med att stödja reservation 17 om hemlösa. Jag
            yrkar bifall till reservation 6 om kost, hälsa och miljö. Det
            handlar om ett uppdrag till Statens folkhälsoinstitut att se över
            sambandet mellan dessa saker och hur felaktigheter när det gäller
            kost, hälsa och miljö leder till negativa hälsoeffekter. Jag har
            ett yttrande som handlar om omskärelse av pojkar och ett som handlar
            om mansjourer. Det är från en motion i år.
          </note>
          <note>
            God jul allihopa, skulle jag vilja säga!
          </note>
          <note type="speaker">
            Anf. 70 CHATRINE PÅLSSON (kd) replik:
          </note>
          <note>
            Fru talman! Jag vill hälsa Kerstin-Maria Stalin välkommen till
            kammardebatten om de sociala frågorna, som ju är många och stora
            och väldigt nära människor.
          </note>
          <note>
            Jag blev också glad över att Kerstin-Maria Stalin tog upp barnen,
            att ha barnen i fokus. Barnbilagan har jag också både frågat efter
            och önskat under lång tid.
          </note>
          <note>
            Jag vill fråga vad Miljöpartiet i samarbetet med regeringen har
            fört fram för att lyfta fram barnens situation.
          </note>
          <note>
            Enligt många folkhälsorapporter mår barn psykiskt dåligt i allt
            högre utsträckning. De är stressade långt ned i åldrarna. De har
            fått färre och färre vuxna kring sig på förskolan och i skolan.
            Barn har inte prioriterats i vårt land, enligt vad jag tycker.
          </note>
          <note>
            Jag vill då fråga: Vad har Miljöpartiet gjort för att lyfta fram
            barnen i fokus i regeringsarbetet?
          </note>
          <note>
            Anf. 71 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Det har bara gått någon månad sedan överenskommelsen.
            Jag vet inte om ni har hört talas om 121-programmet. Där står
            det mycket om barn och att vi ska lyfta de frågorna högt och främst.
            Det var en sådan bra skrivning i början av det programmet att
            jag ville ha in den i budgetpropositionen. Så blev det inte, men
            i överenskommelsen är detta en mycket viktig fråga. Det är det
            jag menar när jag säger att vi måste bearbeta Finansdepartementet
            så att de förstår det här.
          </note>
          <note type="speaker">
            Anf. 72 CHATRINE PÅLSSON (kd) replik:
          </note>
          <note>
            Fru talman! Jag fick inget särskilt konkret svar, men jag kan
            också förstå att man inte är riktigt förberedd på alla frågor.
          </note>
          <note>
            Men jag vill också ställa en fråga om valfrihet i barnomsorgen.
            Min uppfattning är att Miljöpartiet har tyckt att det är viktigt
            att man kan ha valfrihet i barnomsorgen. Bland annat vet jag att
            det gällt att en förälder även ska kunna vara kommunal dagmamma
            eller dagpappa till sitt barn.
          </note>
          <note>
            Jag vill också här fråga: Vad anser Kerstin-Maria
          </note>
          <note>
            Stalin och vad avser Kerstin-Maria Stalin att göra för att förändra
            denna betongsyn på barnomsorgen, som verkligen är enfaldig från
            Socialdemokraternas håll, och stimulera till uppfattningen att
            det är föräldrarna som ska kunna se vad barnen och familjen bäst
            behöver när det gäller barnomsorg? Vilka åtgärder avser ni att
            vidta för att det ska bli valfrihet i barnomsorgen?
          </note>
          <note>
            Anf. 73 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Först fick jag höra att jag inte svarade konkret
            på frågan. Jag kan inte säga att vi ska satsa så mycket pengar
            på det och så mycket pengar på det, utan vi ska utifrån barnkonventionen
            arbeta med de förebyggande frågorna och med det barn behöver.
            Vi vet att det kommer att kosta pengar och måste få göra det.
            Det är därför vi måste bearbeta Finansdepartementet, menar jag.
          </note>
          <note>
            Vi har tillsatt en grupp därför att vi ska gå igenom hela vår
            familjepolitik. Vi vill ha en mångfald. Jag förstod inte riktigt
            vad Chatrine Pålsson menade med betongsyn. Menade du att alla
            barn ska vara på dagis?
          </note>
          <note>
            Vi menar att dagis kan vara bra, dagmammor kan vara bra och att
            vara hemma hos sitt eget barn kan vara bra. Det måste finnas en
            mångfald.
          </note>
          <note type="speaker">
            Anf. 74 KENNETH JOHANSSON (c) replik:
          </note>
          <note>
            Fru talman! En liten komplettering och två mindre frågor på detta
            stora område.
          </note>
          <note>
            Jag vill för protokollets skull komplettera med att säga att
            tillkännagivandet om spelberoendet härstammar från Centerpartiets
            och Miljöpartiets motioner.
          </note>
          <note>
            Den första frågan gäller LSS och förstatligandet som jag nyss
            debatterade med Vänsterpartiets företrädare. Kerstin-Maria Stalin
            och jag var på samma debatt. Den handlade om de assistansberättigade.
          </note>
          <note>
            Några dagar efter den debatten fick jag ett brev. Där framfördes:
            Driv frågan att vi bör få en översyn när det gäller ett statligt
            kostnadsansvar! Jag känner alltså att det finns ett stort stöd
            från de assistansberättigades förening i alla fall.
          </note>
          <note>
            Om man läser reservation nr 11, som fyra borgerliga partier står
            bakom, ser man att det ganska snällt och vänligt står skrivet
            att vi föreslår att man ska utreda ett eventuellt statligt kostnadsansvar
            för LSS.
          </note>
          <note>
            Jag vill fråga Kerstin-Maria Stalin om inte Miljöpartiet efter
            lite eftertanke innan det är dags att votera skulle kunna tänka
            igenom detta en gång till och stödja ett enkelt utredande av den
            frågan.
          </note>
          <note>
            Den sista frågan handlar om mångfalden. Miljöpartiet, Folkpartiet,
            Centerpartiet och regeringen står bakom handlingsplanen för hälso-
            och sjukvård. Där står mycket tydligt och klart att vi ska stimulera
            alternativa driftsformer inom den öppna vården. Om det nu går
            trögt, vilket jag anser att det gör, är Miljöpartiet och Kerstin-Maria
            Stalin intresserade av och beredda att tillsammans med bland annat
            Centerpartiet driva på även här så att det händer någonting?
          </note>
          <note>
            Anf. 75 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! När jag sade att jag ville bevaka menade jag också
            driva på. I fråga om vissa saker går det inte att bara sitta med
            armarna i kors utan vi måste försöka se till att det händer någonting.
            Det menar jag också med bevaka - antingen se till att det händer
            någonting eller också se till att det som känns farligt inte händer.
            Det är också att driva på.
          </note>
          <note>
            Ursäkta att jag inte visste att Centerpartiet var med på den
            motionen från början. Jag är som sagt var ny och kan inte hela
            historien. Men jag vet att Miljöpartiet har hållit på med den
            här motionen länge.
          </note>
          <note>
            När det gäller LSS tror jag att det har pågått en utredning som
            inte lämnat sitt betänkande än. Vi har i vårt parti sagt att vi
            vill se vad den säger. Den handlar både om statligt övertagande
            och om utjämning mellan kommunerna, om jag har fattat saken rätt.
            Vi har sagt att vi vill diskutera igenom det.
          </note>
          <note>
            Det låter väldigt ofarligt när Kenneth Johansson säger att er
            motion är en förfrågan om en liten utredning. Om du har motionen
            med dig kan jag få titta på den innan jag går.
          </note>
          <note type="speaker">
            Anf. 76 KENNETH JOHANSSON (c) replik:
          </note>
          <note>
            Fru talman! Den utredning om LSS som vi har fått del av nu handlar
            om utjämning. Vi var flera som ville att den utredningen även
            skulle få titta närmare på för- och nackdelar med ett förstatligande.
            Men vi fick nej av den här riksdagen till det. Därför har vi lagt
            fram nya förslag.
          </note>
          <note>
            Kerstin-Maria Stalin ska få se alla de underlag som finns. Jag
            tycker att man ska kunna ta fram föroch nackdelar och ha som underlag.
            Det är en åtgärd som är rimlig i det här fallet. Det förstår man
            om man lyssnar till brukarna och tar till sig de enskilda människornas
            behov.
          </note>
          <note>
            När det gäller just mångfalden, alternativa driftsformer, att
            stimulera kooperativa, ideella och kanske också privata entreprenörer
            i en solidariskt finansierad hälso- och sjukvård, som jag tror
            att vi gemensamt är intresserade av att ha, går det trögt. Det
            är få exempel på senare tid där man från kommuner och landsting
            lägger ut verksamhet. Jag och Centerpartiet menar inte att man
            ska tvinga kommuner och landsting, absolut inte, men det finns
            morötter. Det finns stimulans. Det finns åtgärder man kan vidta
            för att puffa på, bevaka och driva på så att man får mer snurr
            och aktivitet som går i den riktning som handlingsplanen faktiskt
            säger. Det är det jag skulle vilja ha ett löfte om från Kerstin-Maria
            Stalin att hon med kraft, tillsammans med oss andra, ser till
            att det vi faktiskt har beslutat också blir verklighet.
          </note>
          <note>
            Anf. 77 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Det var precis det jag vädjade till hela kammaren
            om. Tillsammans måste vi bevaka och driva på.
          </note>
          <note>
            Orsa kompani lovar ingenting bestämt. Jag kan inte stå här och
            säga: Jadå, nu gör jag som du. Men det Kenneth säger är intressant.
            Vi ska ju fortsätta att prata. Vår representant i LSS kommer tillbaka
            efter jul, och vi ska gå igenom det här igen. Så jag kan inte
            på stört lova att rösta med er reservation. Men jag hör vad du
            säger. Jag tycker att det är viktigt, och jag vill hemskt gärna
            se motionen igen. Jag borde ha sett den innan också, men jag kommer
            inte ihåg den så väl.
          </note>
          <note type="speaker">
            Anf. 78 CONNY ÖHMAN (s):
          </note>
          <note>
            Fru talman! Jag vill börja med att yrka bifall till förslaget
            i betänkandet och avslag på de reservationsyrkanden som finns.
          </note>
          <note>
            I den här budgeten fullföljs de satsningar på vård och omsorg
            som vi socialdemokrater pratade om i valrörelsen. Vi gör det tillsammans
            med Miljöpartiet och Vänsterpartiet. För sjukvårdens del handlar
            det om fortsatt satsning i enlighet med den nationella handlingsplanen
            för utveckling av hälso- och sjukvård samt om de så kallade tillgänglighetssatsningarna.
            Sammantaget innebär de här båda besluten att vården under perioden
            2001-2004 tillförs nästan 13
          </note>
          <note>
            miljarder kronor.
          </note>
          <note>
            Om man summerar landstingens och kommunernas kostnader för hälso-
            och sjukvård kan man säga att vi i Sverige i dag använder runt
            8 ½ % av bruttonationalprodukten till hälso- och sjukvård. Det
            är en ökning jämfört med läget när svensk ekonomi mådde som sämst
            under delar av 90-talet.
          </note>
          <note>
            Den stora frågan för framtiden är självfallet vilka resurser
            hälso- och sjukvården behöver framöver för att möta alla utmaningar
            som finns i form av förbättrad service, nya medicinska landvinningar
            och den demografiska utvecklingen. Om man tittar på befolkningsstatistiken
            kan man konstatera att antalet personer i åldrarna 65 år och äldre
            ökade kontinuerligt i
          </note>
          <note>
            Sverige under perioden 1970-1995 för att under de senaste åren
            minska något i antal. Men Statistiska centralbyråns befolkningsprognoser
            för åren framöver visar att vi återigen står inför en mycket snabb
            ökning av antalet äldre. Under perioden 2000-2030 kommer antalet
            pensionärer, människor 65 år och äldre, att öka med närmare 750
            000 individer i landet. Av denna ökning utgör personer 80 år och
            äldre drygt
          </note>
          <note>
            301 000. Vårdområdet står inför en gigantisk utmaning om vi tittar
            på bara befolkningssammansättningen i landet. Som lite kuriosa
            kan jag säga att 1950
          </note>
          <note>
            fanns 40 svenskar som uppnådde aktningsvärda åldern 100 år. För
            närvarande lär det finnas 1 040
          </note>
          <note>
            svenskar som är över 100 år. Det säger sig självt att med de
            antalen ökar efterfrågan på och behoven av omsorg.
          </note>
          <note>
            Fru talman! Kännetecknande för svensk sjukvård har under lång
            tid varit hög kvalitet i vården och en jämn vårdkvalitet över
            hela landet. Utomordentligt få människor är missnöjda med den
            vård som faktiskt ges. En del har förvisso förväntningar och förhoppningar
            på vården som ingen vård kan tillfredsställa med dagens kunskaper.
          </note>
          <note>
            Det stora problemet under ett antal år har varit för långa väntetider
            till ett antal behandlingar. Nu pågår ett arbete i alla landsting
            med att bygga ut primärvården, förstärka psykiatrin och korta
            köer till sjukhusets specialiteter. Aldrig tidigare har antalet
            läkare, sjukgymnaster eller sjuksköterskor varit så många som
            i dag. Förutsättningarna ser dock lite olika ut i olika delar
            av landet. På en del håll har man bekymmer med vakanser, med att
            rekrytera nyckelpersoner.
          </note>
          <note>
            Därför är frågan om rekrytering till olika vårdutbildningar för
            framtiden en oerhört viktig och central fråga för vårdens utveckling.
          </note>
          <note>
            I en del landsting lämnar tidigare majoriteter efter sig stora
            budgetunderskott. I Stockholm är det för innevarande år ca 4 miljarder,
            och i Skåne är det ca 2
          </note>
          <note>
            miljarder. Det är underskott som självfallet de nya majoriteterna
            måste hantera.
          </note>
          <note>
            Riksdagens utskott ska i ökad utsträckning syssla med uppföljning
            av verksamheten inom sitt ansvarsområde. När socialutskottet fattade
            besluten om den nationella handlingsplanen för sjukvården och
            om mer pengar för att öka tillgängligheten ingick också att uppföljning
            ska ske. För några veckor sedan redovisade Landstingsförbundet
            en kartläggning över väntetiderna för läkarbesök i primärvården.
            Av den undersökningen framgick att den genomsnittliga väntetiden
            för icke-akuta läkarbesök i landstingen är elva dagar. 82 % av
            alla patienter i landet som söker läkare på vårdcentral, men som
            inte är akut sjuka, får tid inom åtta dagar. Nästan 60 % får komma
            samma dag som de kontaktar vårdcentralen. Nio av tio patienter
            som är akut sjuka får vård samma dag. De siffrorna indikerar för
            mig att tillgängligheten till svensk primärvård håller på att
            öka. Det är en positiv utveckling på gång i den frågan.
          </note>
          <note>
            Från den 1 januari, kommande årsskifte, får patienterna ett fritt
            vårdval över hela Sverige. För de patienter som har behov av primärvårdens
            resurser innebär det inga stora förändringar. De allra flesta
            vänder sig till närmaste vårdcentral. Men för en del människor
            som väntar på att få komma till en sjukhusspecialist innebär det
            en möjlighet att bättre utnyttja vårdens kapacitet i hela landet.
          </note>
          <note>
            Nästa steg handlar om väntetiderna till sjukhusvården. Målsättningen
            är att behandling ska erbjudas inom 90 dagar. I valrörelsen gjorde
            de borgerliga partierna ett stort nummer av sitt utspel kring
            vårdgaranti. Jag minns själv hur man i våras ordnade gemensam
            presskonferens och talade om att man var helt överens i frågan.
            Men i reservationerna till dagens betänkande kan vi konstatera
            att det blev en överenskommelse i våras som inte stod sig över
            budgetjobbet under hösten. Moderaterna avsätter 2 miljarder för
            2003 och 1 ½ för 2004. Folkpartiet nöjer sig med 750 miljoner
            kronor för nästa år och 250
          </note>
          <note>
            miljoner kronor för 2004. Kristdemokraterna säger 2
          </note>
          <note>
            miljarder. Centerpartiet säger 250 miljoner kronor för nästa
            år. Det finns en totalt splittrad borgerlig bild över vilka resurser
            som man ska sätta in bakom frågan. Stolt presskonferens i våras:
            "Vi är överens!" Nu kan vi avläsa i reservationerna till betänkandet
            att det spretade åt många olika håll när det gäller resurserna.
          </note>
          <note>
            Läkemedelskostnaden ägnas alltmer uppmärksamhet. Den 1 oktober
            trädde den nya lagen om läkemedelsförmåner i kraft, och den nya
            nämnden påbörjade sitt arbete. Det är för tidigt att dra några
            slutsatser kring vilka effekter det här kan få, men det är ändå
            intressant att notera att hitintills har ca 600
          </note>
          <note>
            prissänkningar skett på olika läkemedel. Hitintills finns inga
            tecken som talar för att det har varit några andra följdkonsekvenser
            av lagstiftningen som på något sätt bör inge oro.
          </note>
          <note>
            Moderaterna fortsätter med sin politik på området.
          </note>
          <note>
            I årets budget säger man att man på två år kan spara över 3 miljarder
            kronor på kontot. Mot bakgrund av den utveckling vi har på läkemedelsområdet
            med nya preparat, med många fler äldre människor som behöver konsumera
            läkemedel, är det här moderata besparingsförslaget ett av de mest
            orealistiska som finns över hela budgetområdet i år.
          </note>
          <note>
            De borgerliga är överens om - det känner vi till sedan tidigare
            - att man ska privatisera Apoteksbolaget. En borgerlig regering
            gjorde det i Norge för något år sedan. Det har stått mycket i
            tidningarna om konsekvenserna av hur det gick i Norge. Det var
            prisökningar som var långt större än i andra jämförbara länder.
            Norrmännen är i dag allvarligt oroade över sin utomordentligt
            snabba ökning av läkemedelsnotan. Kring detta faktum talar de
            borgerliga inte alls.
          </note>
          <note>
            Här är det någon ideologi som ligger bakom och inte den faktiska
            verkligheten på det ställe där den operation man vill göra i Sverige
            har gjorts.
          </note>
          <note>
            Lika verklighetsfrämmande är Moderaternas förslag om att avveckla
            Statens folkhälsoinstitut. I ett läge när vi har behov av att
            utveckla och stärka folkhälsoarbetet och vi står inför en proposition
            om nationella mål för folkhälsopolitiken, väljer Moderaterna att
            föreslå att vi ska avveckla Statens folkhälsoinstitut. De arbetsuppgifter
            som Statens folkhälsoinstitut har behövs inte enligt Moderaterna.
            Vi ska diskutera folkhälsopropositionen så småningom. Men Moderaterna
            fortsätter sin linje när det gäller folkhälsopolitik. Det är tydligen
            inte ett intressant område. För mig som socialdemokrat är det
            en av de viktigaste åtgärderna vi har att vidta åren framöver,
            det vill säga se till att vi har en kraftigt förstärkt och utvecklad
            folkhälsopolitik för att bädda för att människor i största möjliga
            utsträckning ska slippa de besvär och sjukdomar som de faktiskt
            kan påverka genom sitt sätt att leva och vara. Det är alldeles
            uppenbart att
          </note>
          <note>
            Moderaterna fortsätter att vara genuint ointresserade av folkhälsofrågor.
          </note>
          <note>
            Vi står inför en behandling av en samverkansproposition i vårt
            utskott. Det är en proposition som innehåller förslag som kommer
            att leda till att kommuner och landsting kommer att kunna utveckla
            sin samverkan på en rad områden. Det är ytterligare en viktig
            tegelsten i att kunna motverka de problem som faktiskt fortfarande
            finns på en del hål i samarbetet mellan kommuner och landsting.
          </note>
          <note type="speaker">
            Anf. 79 CHATRINE PÅLSSON (kd) replik:
          </note>
          <note>
            Fru talman! Det är alltid intressant att lyssna på genomgången
            av majoritetens företrädare. Det finns delar som jag håller med
            om, men det är två frågor som jag måste ta upp här.
          </note>
          <note>
            Det första gäller nettotillskottet till kommuner och landsting.
            Jag har här en bok som kom förra veckan, och om det som står i
            den är osanning tycker jag att det är viktigt att Conny Öhman,
            som majoritetens företrädare, i så fall säger det. Jag saknar
            också alltid socialministern i sådana här viktiga debatter - han
            är inte här. Enligt den här boken, och enligt Lars Isaksson, som
            Socialdemokraternas ordförande här heter, är det inget nettotillskott
            till kommunerna, utan man tar från kommunerna. Hur kan då Conny
            Öhman stå och skryta om dessa miljarder igen?
          </note>
          <note>
            Den andra frågan jag vill ta upp är att det sades att vi aldrig
            har haft så många läkare, sjuksköterskor och sjukgymnaster som
            vi har nu. Det är riktigt. Men vad gör de här personerna i jobbet?
            Det visar sig ju att alltfler av dem som är vårdutbildade sysslar
            med ren administration. Det finns förskräckliga siffror på detta.
            Vi borde åtminstone kunna minska det administrativa arbetet och
            se till att de som är utbildade för det sköter det jobbet - de
            gör det både bättre och billigare.
          </note>
          <note>
            Jag vill då fråga: Vad avser majoriteten att göra när det gäller
            att se till att vi får in fler läkarsekreterare, fler undersköterskor
            och mer städpersonal för att frigöra resurser till vård och omsorg?
          </note>
          <note type="speaker">
            Anf. 80 CONNY ÖHMAN (s) replik:
          </note>
          <note>
            Fru talman! De tillkommande människor som jobbar i vården i dag
            sysslar inte med administration rakt av. När det gäller siffrorna
            för vad de faktiskt producerar i form av utökad vård skulle vi
            kunna gå igenom diagnos för diagnos - gråstarrs-, höftleds- och
            hjärtoperationer - och se att antalet operationer och kirurgiska
            ingrepp hela tiden ökar och att det dessutom är ganska stora ökningar
            på en del områden. Det presteras alltså sjukvård av den här tillkommande
            personalen. Det är helt uppenbart.
          </note>
          <note>
            Det är kanske inte vår sak här i riksdagen att diskutera hur
            många läkarsekreterare eller städerskor man ska ha på olika vårdinrättningar.
            Jag tror för min del att det är viktigt att det arbete som nu
            pågår med att ta till vara IT i vården, som ett hjälpmedel för
            att avlasta de administrativa rutinerna, kan drivas på ute hos
            de olika sjukvårdshuvudmännen. Det är ingen tvekan om att det
            verktyget rätt använt är en insats som sparar mycket administrativt
            arbete, och därmed frigörs resurser som kan användas för att producera
            vård i stället. Jag har tillit till att de olika huvudmännen kontinuerligt
            ser över sina olika bemanningsstrukturer. Jag anser inte att det
            är en fråga för riksdagen.
          </note>
          <note type="speaker">
            Anf. 81 CHATRINE PÅLSSON (kd) replik:
          </note>
          <note>
            Fru talman! Då ställer jag min första fråga igen:
          </note>
          <note>
            Är det här en lögnrapport? I så fall tycker jag att
          </note>
          <note>
            Conny Öhman ska säga det. Det är alltså inga nettotillskott till
            kommuner och landsting, utan det är neddragningar i miljardklassen.
          </note>
          <note>
            Det andra gäller personalen. Det är naturligtvis riktigt att
            det är landsting och kommuner som bestämmer det här. Men mycket
            är trender, och i så fall borde regeringen initiera ett samarbete
            på det här området för att ge riktlinjer. Vi gör ju handlingsplaner
            och går ibland in och rör vid kommuners och landstings egna ansvarsområden.
            Jag tycker att det är viktigt att lyfta fram det.
          </note>
          <note>
            Anledningen till de köer som vi har i dag är inte att vi saknar
            operationssalar. Anledningen är inte heller att vi saknar de experter
            som kan operera. Problemet är att dessa personer oftast inte hinner
            med, att de har andra saker att göra. Det har gjorts utredningar
            som visar att väldigt många arbetar med administrativa uppgifter
            mer än hälften av sin tid, trots att man är utbildad för att operera
            och vårda människor.
          </note>
          <note>
            Det är det jag tar fram som en resurs, som en möjlighet att få
            mera gjort. Trots att man opererar mer i dag står alldeles för
            många människor i väntan i en kö, vilket är både humanitärt och
            ekonomiskt kostsamt.
          </note>
          <note type="speaker">
            Anf. 82 CONNY ÖHMAN (s) replik:
          </note>
          <note>
            Fru talman! På en del håll är det tyvärr så att man saknar den
            operationssköterska eller den narkosläkare som skulle behövas
            för att operera. Tyvärr är det så på en del kliniker i landet.
          </note>
          <note>
            När det gäller administrationen vet Chatrine Pålsson liksom jag
            att Socialstyrelsen har ett uppdrag att se över kraven i journallagen
            för att se vad man skulle kunna göra på den fronten. Samtidigt
            handlar det om en avvägning mellan patientsäkerheten, vad som
            ska dokumenteras i journalen, och den tid det tar för personalen
            att se till att rätt saker står i journalerna. Det var ett litet
            exempel.
          </note>
          <note>
            När det gäller Landstingsförbundets ekonomiska rapporter gör
            Landstingsförbundet sin prognos över den ekonomiska utvecklingen.
            Det är prognoser för framtiden som det handlar om. Där är det
            helt klart att
          </note>
          <note>
            Landstingsförbundet nu har redovisat att det under ett antal
            år har varit ganska hyggligt för den landstingskommunala sektorn.
            Men man ser, mot bakgrund av inte minst det jag själv tog upp,
            den demografiska utvecklingen framöver, att behoven kommer att
            öka.
          </note>
          <note>
            Man vill då tala om att landstingen ser ett behov framöver att
            få ta en ökad del av bruttonationalprodukten i anspråk för att
            klara de åtaganden som man har inom den sektorn. Det är en fråga
            som vi självfallet får återkomma till i kommande budgetar, att
            ständigt väga av vilka resurser man har möjlighet att ge till
            sjukvårdssektorn.
          </note>
          <note type="speaker">
            Anf. 83 CARL-AXEL JOHANSSON (m) replik:
          </note>
          <note>
            Fru talman! När jag hör detta från Conny Öhman måste jag tro
            att han har suttit och sovit sig igenom hela mitt anförande eller
            att han har skrivit detta för någon vecka sedan.
          </note>
          <note>
            Låt mig börja med läkemedelsbesparingarna. Ja, våra läkemedelsbesparingar
            är orealistiska - orealistiskt små, om man jämför med de siffror
            som Läkaresällskapet nyligen tagit fram. Där redovisar man besparingar
            på 15-20 miljarder. Våra besparingar är orealistiskt små. Men
            man menar att man uppnår de här besparingarna genom en bättre
            patient-läkarrelation.
          </note>
          <note>
            I Jönköpings län slängdes 19 ton läkemedel 2001, beroende på
            denna svårighet att patienterna inte förstod hur de skulle ta
            dem. Det är den biten man måste attackera, det man ska lösa, inte
            genom planekonomiska system som Läkemedelsförmånsnämnden.
          </note>
          <note>
            Vårdgarantin ska jag beröra mycket kort. Vi sätter patienten
            i centrum, medan Socialdemokraterna sätter landstinget i centrum
            och förhandlar sig fram och förväntar sig att de ska lösa problemet
            utan att egentligen tillföra ett öre mer. Så har jag uppfattat
            det. Vi tillför pengar till patienterna för att de ska kunna få
            hjälp av vårdgarantin.
          </note>
          <note>
            Vad gäller folkhälsan uppfattade jag det så att det är Socialdemokraterna
            som är genuint ointresserade, genom att springa bakom olika institutionslösningar.
          </note>
          <note>
            Det har ju misslyckats. Det har inte blivit bättre.
          </note>
          <note>
            Folkhälsoproblemen är större än någonsin. Institutionernas tid
            är förbi. Vi vill att medlen ska gå till lokalt förankrade grupper
            som bättre kan få fram information.
          </note>
          <note>
            Den sista punkten jag ska ta upp är Riksdagens revisorers skrivelse,
            som visar att äldreomsorgen är under all kritik i Socialdemokraternas
            Sverige. Vad ska Socialdemokraterna göra åt detta?
          </note>
          <note type="speaker">
            Anf. 84 CONNY ÖHMAN (s) replik:
          </note>
          <note>
            Fru talman! När det gäller läkemedelsbiten ligger er besparing
            på läkemedelsförmånen. Hur man sedan hanterar läkemedel har självfallet
            stor betydelse för övriga kostnader i samhället. Jag känner också
            till
          </note>
          <note>
            NEPI:s studier. Jag känner också till de diskussioner som förs
            om vikten av att läkare informerar patienten om rätt preparat
            och att man tar det på avsett sätt. Det är ett ganska stort spill.
            Det är bara det att en del av spillet inte hamnar på läkemedelsnotan.
            Det är ju där ni vill ta bort de här pengarna redan år 1. Jag
            anser att det är totalt orealistiskt att tro att det går.
          </note>
          <note>
            När det sedan gäller folkhälsa fanns tidigare den moderate företrädaren
            Leif Carlson i vårt utskott och i
          </note>
          <note>
            Nationella folkhälsokommittén. Där kunde sex partier enas rakt
            av om allting, men inte Moderata samlingspartiet, som hade avvikande
            mening på punkt efter punkt när det gällde folkhälsoarbete. Det
            är mot bakgrund av det som jag säger att Moderaterna har ett genuint
            ointresse för den här frågan.
          </note>
          <note>
            Riksdagens revisorers rapport handlar om den statliga styrningen
            av äldreomsorgen, ingenting annat.
          </note>
          <note type="speaker">
            Anf. 85 CARL-AXEL JOHANSSON (m) replik:
          </note>
          <note>
            Fru talman! Jag fick inte svar på hur man skulle hantera äldreomsorgen
            och äldreomsorgspolitiken. Vi kommer att redovisa detta lite senare.
            Vi har ju äldrepengen, som kommer att hanteras på ett annat sätt
            och som till en del kommer att ge en kvalitetsökning.
          </note>
          <note>
            Men hur ska man genom sjukvården, Conny Öhman, få en bättre kvalitetskontroll,
            kvalitetsutveckling och tillsyn? Vi vill tillföra SBU mer pengar
            för att utveckla verksamheterna. Det säger ni nej till. Vi vill
            egentligen utveckla Socialstyrelsen genom att befria den. Det
            kan låta konstigt, men de har så mycket andra uppgifter. Därför
            bör kvalitetstillsynen ligga på ett speciellt kvalitetsorgan,
            Medicinalstyrelsen, där det då blir en bättre tillsyn än vad man
            nu mäktar med. Varför säger ni nej till detta?
          </note>
          <note type="speaker">
            Anf. 86 CONNY ÖHMAN (s) replik:
          </note>
          <note>
            Fru talman! Problemet med er lösning är att den inte ger en enda
            ny krona till det systemet. Ni flyttar exakt på öret lika mycket
            från Socialstyrelsen till ett nytt organ som ni kallar Medicinalstyrelsen.
            Ingenting i övrigt händer ju. Det är samma pengar som ska användas
            under en ny myndighetsrubrik.
          </note>
          <note>
            Sedan gäller det äldreomsorgen. Jag drog de här siffrorna om
            vilken faktisk utveckling vi har framför oss när det gäller antalet
            äldre i samhället därför att jag tror att äldreomsorgen kanske
            är en större utmaning för det här samhället framöver än vad sjukvården
            är. Några av oss sitter ju i en statlig utredning som heter Senior
            2005 som bland annat har som huvudvärk att fundera över hur samhället
            framöver i ett lite längre perspektiv ska kunna klara det här
            åtagandet. Det handlar om vilken form av insatser som samhället
            ska stå för för de äldre och om den oerhörda anspänning som det
            kommer att innebära när vi får kanske 700 000 fler åldringar framöver.
            Det är en jättediskussion som jag verkligen tycker att vi ska
            vara många som deltar i framöver.
          </note>
          <note>
            Anf. 87 Andre vice talman KERSTIN HEI-
          </note>
          <note type="speaker">
            NEMANN (fp) replik:
          </note>
          <note>
            Fru talman! Det där sista vill jag gärna hålla med
          </note>
          <note>
            Conny Öhman om. Vi har en stor utmaning framför oss när det gäller
            att se till att vi klarar äldreomsorgen. Det handlar om att de
            äldre inte ska bli ett problem, utan att vi ska klara äldreomsorgen
            på ett bra sätt. Men jag har två frågor.
          </note>
          <note>
            Den första gäller den vårdgaranti som Socialdemokraterna och
            samarbetspartierna tydligen är överens om. Ingrid Burman sade
            i ett replikskifte till mig att landstinget tittar på vilka patienter
            som nu faller ut under vårdgarantin, och man funderar över planeringsansvaret.
            Om nu landstingen och Landstingsförbundet säger att landstinget,
            om vi ska ha en vårdgaranti, inte klarar planeringsansvaret måste
            jag fråga
          </note>
          <note>
            Conny Öhman: Säger vi då att det inte blir någon vårdgaranti?
          </note>
          <note>
            Jag har en fråga till. Conny Öhman sade alldeles riktigt att
            vi aldrig har haft så många läkare, sjuksköterskor och sjukgymnaster
            som i dag. Ändå har vi väldigt långa köer. Man bör fundera på
            vad det beror på. Vi vet att väldigt många fler får vård i dag,
            mer avancerad vård. Men kan det inte vara så att man i landstinget
            har föråldrade arbetsmetoder och att det har varit svårt att förnya
            sig? Är det kanske också så att människor inte lockas till exempel
            till primärvården, där vi har en stor brist? Bör man inte fundera
            på att släppa vårdpersonalen loss, låta dem driva de här verksamheterna
            i alternativa former? Det kan vara kooperativ. Det kan vara den
            enskilda företagaren som delvis finns i dag. Är det inte dags
            att titta lite grann på hur vi får människorna att arbeta och
            fungera bättre inom sjukvården? Då tänker jag inte bara på administration
            utan också på andra saker.
          </note>
          <note type="speaker">
            Anf. 88 CONNY ÖHMAN (s) replik:
          </note>
          <note>
            Fru talman! När det gäller det sista är jag självfallet positivt
            inställd till alla utvecklingsinsatser som kan göras för att underlätta
            arbetet för de människor som jobbar inom vården. Vi ska titta
            på och välkomna alla blommor som kan blomma i den buketten. Det
            finns självfallet massor av rutiner inom sjukvården som man kan
            ifrågasätta och diskutera och som kan utvecklas på olika sätt.
            Det finns faktiskt ganska många sådana exempel. Det handlar kanske
            om att sprida de exemplen runtom i landet.
          </note>
          <note>
            Vi har från socialdemokratins sida helt klart en målsättning
            att nå det tillstånd som vi kallar 0-7-90.
          </note>
          <note>
            90 dagar ska vara den längsta tid som man ska behöva vänta på
            en behandling. Nu pågår det, som redan har sagt här, diskussioner
            med Landstingsförbundet om hur en sådan här konstruktion ska se
            ut. Det handlar om en resursbedömning omkring det här och kanske
            också om en nulägesbedömning: Hur långtifrån detta är vi?
          </note>
          <note>
            Vi vet att de informationssystem som Landstingsförbundet håller
            på att bygga upp omkring dagens väntetider ännu inte är helt perfekta.
            Det går inte att läsa ut helt klart hur läget är där. Det är ett
            antal frågor som hänger i luften som det pågår diskussioner omkring,
            men målsättningen från vår sida är självfallet att vi så snart
            som möjligt ska kunna nå det som vi kallar 0-7-90.
          </note>
          <note>
            Anf. 89 Andre vice talman KERSTIN HEI-
          </note>
          <note type="speaker">
            NEMANN (fp) replik:
          </note>
          <note>
            Fru talman! Jag hoppas att jag kan lita på det sista som Conny
            Öhman sade, för det här med vårdgaranti har det ju flaggats för
            så väldigt många gånger, och sedan har det inte blivit någonting.
          </note>
          <note>
            Jag blev faktiskt väldigt orolig när jag fick höra att det här
            riskerar landstingens planering, att det kanske skulle falla på
            det och att vi skulle vara tillbaka på ruta noll igen när det
            gäller att människor ska kunna få reda på när de kan få sin vård
            och också att människor ska få vård och slippa gå sjukskrivna.
          </note>
          <note>
            Det är bra att Conny Öhman säger att man ska låta många blommor
            blomma. Nu är det ju inte så i alla landsting, speciellt inte
            i de socialdemokratiskt styrda landstingen. Men när vi börjar
            behandla de mer konkreta motionerna längre fram på andra sidan
            året har till exempel Folkpartiet en hel del bra förslag på det
            här området, inte minst när det gäller det som kallas husläkare
            eller familjeläkare. Man kan alltså få fler att välja det yrket
            till exempel genom att återinföra vår husläkarlag med fri etablering
            och annat. Då kanske vi också får tillbaka läkarna till primärvården.
          </note>
          <note type="speaker">
            Anf. 90 CONNY ÖHMAN (s) replik:
          </note>
          <note>
            Fru talman! Hur det där ska gå till får vi väl diskutera, men
            husläkarlagen var ju ingenting som vi tyckte var höjden av lycka
            för att lösa detta. Det vet
          </note>
          <note>
            Kerstin Heinemann sedan många år tillbaka i tiden, men det är
            helt klart att vi har en ambition om att primärvården måste stärkas.
            Primärvården måste byggas ut.
          </note>
          <note>
            Jag tog faktiskt de siffror som Landstingsförbundet redovisade
            kring väntetiderna som en indikation på att det håller på att
            hända någonting positivt när det gäller tillgängligheten till
            vårdcentralerna. Jag tycker ändå att de här siffrorna kan tydas
            på det sättet att man håller på att krympa tiderna för att komma
            till en primärvårdsdoktor i Sverige. Den utvecklingen hoppas jag
            kan fortsätta ytterligare ett steg vidare.
          </note>
          <note type="speaker">
            Anf. 91 KENNETH JOHANSSON (c) replik:
          </note>
          <note>
            Fru talman! Conny Öhman säger att vi ger en splittrad bild när
            det gäller den nationella vårdgarantin. Jag vill hänvisa till
            det särskilda yttrandet. Det är fyra partier som var med på presskonferensen
            i våras.
          </note>
          <note>
            Det är exakt samma lydelse i det gemensamma särskilda yttrandet.
            Det tycker jag är svaret på den frågan.
          </note>
          <note>
            Att vi sedan har olika tidsplaner i ett läge då vårt ekonomiska
            alternativ har fallit är en annan sak. Jag vill påminna om Conny
            Öhman och hans parti som har rivit upp en vårdgaranti, sagt nej
            tolv gånger och nu diskuterar lite fram och tillbaka. Det är ingen
            splittrad bild, Conny Öhman; det är ingen bild alls.
          </note>
          <note>
            Jag hoppas att vi får fram den, så att vi har någonting att ta
            ställning till.
          </note>
          <note>
            Min fråga handlade om handlingsplanen, som jag tog upp i mitt
            anförande, och mångfalden. Conny
          </note>
          <note>
            Öhman vet precis vad jag är ute efter, nämligen att vi har enats
            om, och riksdagen har beslutat, att stimulera alternativa driftsformer.
            Nu pratar jag om den öppna vården och omsorgen, inte den slutna
            vården. Där har man av flera skäl kommit till ett läge då det
            inte händer särskilt mycket. Det har flera rapporter visat. Då
            är min fråga: Vad avser Socialdemokraterna göra för att ändra
            på det och för att se till att det blir lite mer fart på att stimulera
            alternativa driftsformer?
          </note>
          <note type="speaker">
            Anf. 92 CONNY ÖHMAN (s) replik:
          </note>
          <note>
            Fru talman! Min kritik mot de borgerliga partierna när det gäller
            vårdgarantin handlade om att de i våras gick ut med en text med
            löfte om vilka pengar de skulle avsätta för detta. Det är på den
            senare punkten,
          </note>
          <note>
            Kenneth Johansson, som jag riktar kritik. De pengar ni i våras
            sade att ni skulle avsätta gemensamt avsätter ni inte gemensamt
            nu några månader efter valet.
          </note>
          <note>
            Nu framträder en bild där det spretar från
          </note>
          <note>
            250 miljoner kronor till 2 miljarder kronor mellan de fyra borgerliga
            partierna. Ni var så överens om siffrorna i våras, men nu är ni
            tydligen inte alls överens om dem längre. Det var det jag konstaterade.
            Det står jag för.
          </note>
          <note>
            När det gäller den nationella handlingsplanen vet
          </note>
          <note>
            Kenneth Johansson, som var med och förhandlade om den, att det
            finns fasta tidpunkter då vissa saker ska avläsas. Tidpunkter
            närmar sig då saker ska avläsas.
          </note>
          <note>
            Men innan vi har avläst kanske vi inte ska avge några slutomdömen.
            Jag vet att det på ett antal ställen i landet pågår diskussioner
            i riktning mot det som det talas om i planen. Den dystra bild
            som Kenneth Johansson målar stämmer inte med den bild jag har
            på denna punkt. Jag tycker att vi ska avvakta den tidpunkt då
            detta ska avläsas. Tidpunkten anges i en bilaga till den nationella
            handlingsplanen.
          </note>
          <note type="speaker">
            Anf. 93 KENNETH JOHANSSON (c) replik:
          </note>
          <note>
            Fru talman! När det gäller den nationella vårdgarantin låg det
            som vi gjorde upp och har redovisat utöver regeringens finansiering
            på 2 ½ miljarder. Det handlar om ytterligare 1 miljard kronor
            under två år. I
          </note>
          <note>
            ett läge när vi inte ens får chansen att starta har vi lagt ut
            det på lite olika tidshorisonter beroende på när vi tror att det
            går att genomföra.
          </note>
          <note>
            I fråga om handlingsplanen och mångfaldsarbetet tycker jag att
            om man under resans gång ser att något behöver bromsas eller skyndas
            på så ska man vidta åtgärder och inte sitta med armarna i kors
            och sedan bli ledsen när tiden är slut. Vi har fått en första
            rapport från Socialstyrelsen som har uppdraget. Den första rapporten
            är given. Den säger tydligt att det inom primärvård och psykiatri
            händer ganska mycket.
          </note>
          <note>
            Inom äldreområdet är det saker på gång som diskuteras. Men när
            det gäller alternativa driftsformer händer det väldigt lite.
          </note>
          <note>
            Dagens Medicin hade en genomgång landsting för landsting. Jag
            har själv personligen gjort en genomgång av så gott som samtliga
            landsting. Det händer alldeles för lite. Det är min bestämda uppfattning.
            Om vi som står bakom handlingsplanen menar allvar med den och
            tror på valfrihet och mångfald för både patienter och anställda
            måste vi vidta åtgärder nu. Vi måste skapa en positiv attityd,
            ge morötter och ordna rådslag för att visa att det finns fördelar
            med mångfald. Det måste naturligtvis visas respekt för den kommunala
            självstyrelsen. Det är i kommunerna besluten fattas.
          </note>
          <note>
            Jag skulle vilja se mer aktivitet så att vi slipper vara besvikna
            när tiden har gått ut.
          </note>
          <note type="speaker">
            Anf. 94 CONNY ÖHMAN (s) replik:
          </note>
          <note>
            Fru talman! Kenneth Johansson konfirmerar det jag säger. De fyra
            borgerliga partierna har gjort olika bedömningar, med Kenneth
            Johanssons ord, av vilka resurser som ska sättas in för vårdgarantin.
            Det var precis det som min kritik gick ut på. Man kan just nu
            konstatera att det är så. Däremot gick ni i valrörelsen ut och
            sade att ni hade samma bedömning på varenda punkt och att ni hade
            samma bedömning av vilka resurser som skulle avsättas. Nu vidimerar
            Kenneth
          </note>
          <note>
            Johansson att ni några månader senare gör olika bedömningar i
            frågan. Det var min poäng, och den bekräftar Kenneth Johansson
            med uttrycket olika bedömning.
          </note>
          <note>
            Som Kenneth Johansson mycket riktigt säger pågår det väldigt
            många positiva aktiviteter som följd av den nationella handlingsplanen.
            Jag tycker att det är en styrka i handlingsplanen att man på många
            områden kan se att det blir resultat. Eftersom det har varit ett
            val har vissa frågor i landstingen legat lite för träda. Det vet
            också Kenneth Johansson. Men låt oss se detta an. Jag är övertygad
            om att vi även på denna punkt kommer att kunna se en utveckling
            vid nästa redovisning. Om så inte är fallet får vi diskutera vad
            man ska göra.
          </note>
          <note type="speaker">
            Anf. 95 ANNE MARIE BRODÉN (m):
          </note>
          <note>
            Fru talman! I mitt anförande kommer jag att ta upp området handikappolitik.
            Som ni hör är jag lite hes. Jag hoppas att det ska gå bra hela
            vägen.
          </note>
          <note>
            Människor med funktionshinder är individer med varierade och
            särpräglade behov och önskemål. Det var den bärande tanken bakom
            den handikappreform som under första delen av 90-talet infördes
            av en moderatledd regering. Byggstenarna var valfrihet, självbestämmande
            och integritet.
          </note>
          <note>
            Stödet riktades direkt till enskilda människor i stället för
            att gå omvägen över kommunerna. Att möjliggöra för människor med
            funktionshinder att så långt som möjligt delta i det vanliga samhällslivet
            är inte enbart en fråga för kommunerna. Det är ett gemensamt ansvar
            för oss alla. Vi har alla ett ansvar för att alla människor får
            samma möjlighet att vara med, inte minst i familjelivet, i arbetslivet
            och den offentliga debatten.
          </note>
          <note>
            När det gäller handikappolitiken i Sverige råder det en stor
            samstämmighet om den allmänna övergripande inriktningen av hur
            tillgänglighetsfrågorna ska bedrivas. Utgångspunkten är att samhället
            ska utformas så att alla människor, oavsett funktionshinder, så
            långt som möjligt kan bli delaktiga i samhällets olika delar.
            Vi är överens om att människor med funktionshinder behöver olika
            former av stöd så att hinder i den dagliga tillvaron kan kompenseras
            genom personligt stöd, tekniska hjälpmedel och anpassning.
          </note>
          <note>
            Under senare år har dock skillnaden mellan regeringen och oss
            moderater blivit allt tydligare, både när det gäller hur människors
            individuella rättigheter ska stärkas och hur service och stöd
            ska organiseras så att varje person kan påverka utformningen av
            detta.
          </note>
          <note>
            Vi moderater vill stärka människors möjligheter att hävda sin
            rätt gentemot myndigheter. Alla ska ges ett inflytande på utformningen
            och omfattningen av de stödinsatser som ges.
          </note>
          <note>
            Fru talman! Utvecklingen går tyvärr i motsatt riktning. Kommunerna
            har till exempel fått ett ökat kostnadsansvar för stödet till
            människor med funktionshinder. Vi moderater har vid flera tillfällen
            pekat på den uppenbara risken att enskilda personer hamnar i kläm
            mellan försäkringskassan och kommunen.
          </note>
          <note>
            Farhågorna har avfärdats, men nu tror jag att alla inser att
            vi hade rätt. Om man läser Riksförsäkringsverkets utgåva Socialförsäkringsboken
            2002, Idé och verklighet i handikappolitiken, blir det oerhört
            tydligt att vi måste bättra oss på flera områden. Det är en mycket
            bra beskrivning över hur människor med funktionshinder upplever
            samhällets stöd och hur deras livssituation ser ut. 5 000 personer
            mellan 23
          </note>
          <note>
            och 64 år har svarat på frågor om sina levnadsvillkor.
          </note>
          <note>
            Övervägande delen av svaren var klart negativa.
          </note>
          <note>
            Det framgår att samhällets stöd till funktionshindrade ges först
            efter initiativ från den enskilde. Syftet är att värna den enskildes
            rätt till självbestämmande och självständighet, men konsekvensen
            blir att personer med funktionshinder behöver elitkunskap i konsten
            att vara medborgare, skriver man.
          </note>
          <note>
            Vidare påtalas behovet av åtgärder för att leva upp till en väl
            fungerande handikappolitik med ledstjärnor som självbestämmande
            och integrering. Man pekar på följande:
          </note>
          <note>
            · Det är svårt att hitta relevant information.
          </note>
          <note>
            · Man måste kunna ta initiativ och formulera sig.
          </note>
          <note>
            · Man måste kunna slåss för sin rätt och överklaga.
          </note>
          <note>
            · Stödsystemet är krångligt och byråkratiskt.
          </note>
          <note>
            · Samordningen brister.
          </note>
          <note>
            Några röster säger så här:
          </note>
          <note>
            - Myndigheterna bollar ansvaret mellan varandra för att om möjligt
            skjuta ifrån sig ansvaret på någon annan.
          </note>
          <note>
            - Ingen har ansvar för mig. Alla skickar mig vidare.
          </note>
          <note>
            - Jag har inga problem att själv ta vara på mina rättigheter,
            men jag kan ibland ändå bli trött på att det finns olika huvudmän
            för olika insatser. Det tar mycket kraft att få vardagen att fungera.
          </note>
          <note>
            Fru talman! Vi moderater ser en klar kontrast mellan Socialdemokraternas
            ord om att stärka individens ställning och den verklighet som
            alltfler handikappade upplever i dag.
          </note>
          <note>
            Våra förslag till förbättringar är nödvändiga och viktiga. Vi
            vill införa ett stöd till funktionshindrade som är mångsidigt
            och anpassat till den enskildes särskilda förutsättningar. Man
            ska kunna påverka sin egen situation, till exempel genom att kunna
            välja vårdpersonal, omsorgsform och hjälpmedel.
          </note>
          <note>
            Vi vill ge ett ökat stöd till handikapporganisationernas rekreationsanläggningar
            med 1 miljon kronor.
          </note>
          <note>
            Detta är angeläget även för de anhöriga. Och vi vill ge ytterligare
            2 miljoner kronor till handikapporganisationerna som ska riktas
            speciellt till de mindre organisationerna.
          </note>
          <note>
            Vi vill även stötta kommunerna genom att införa ett särskilt
            bostadsstöd för funktionshindrade på 100
          </note>
          <note>
            miljoner kronor. Här finns det uppenbara brister.
          </note>
          <note>
            En viktig fråga som påverkar oerhört många är möjligheten till
            personlig assistans. Här finns det stora bekymmer, dels med de
            ökade kostnaderna för kommunerna - 53,6 % mellan 1997 och 2001
            - dels med det delade ansvaret, vilket gör det extra svårt för
            den enskilde. Vi anser att rätten till personlig assistans under
            skoltid och vid vistelse på dagcenter ska återinföras och att
            schabloniseringen av assistansersättningen ska slopas. Rätten
            till personlig assistans bör även omfatta funktionshindrade som
            bor i gruppbostad.
          </note>
          <note>
            För att funktionshindrades behov inte ska ställas mot andras
            behov i kommunerna utan gå direkt till dem som har rätt till stöd
            anser vi att det ekonomiska ansvaret för de 20 första timmarna
            bör överföras till staten. För att garantera detta tillför vi
            ytterligare nästan 2 miljarder kronor.
          </note>
          <note>
            Vi vill införa en tydlig hjälpmedelsgaranti som skapar ökad delaktighet
            och självklara rättigheter till hjälpmedel utan onödiga köer.
            Här krävs det krafttag.
          </note>
          <note>
            Väntan på hjälpmedel riskerar att försvåra ett funktionshinder
            och kan även leda till stora svårigheter för dessa människor att
            vara med i samhället på lika villkor som andra.
          </note>
          <note>
            Vi moderater är nöjda med att utskottet i ett tillkännagivande
            pekar på att det behövs en kartläggning och analys av hur tillämpningen
            ser ut inom området
          </note>
          <note>
            LSS, dels när det gäller hur barns rätt till personlig assistans
            har utvecklats, dels när det gäller makars rätt att gemensamt
            ta ansvar för hem och hushåll genom stöd.
          </note>
          <note>
            Men den viktigaste delen som handlar om finansieringen av LSS
            saknas. Det är oerhört olyckligt eftersom de allra flesta i dag
            inser att staten bör ta över detta ansvar. Många motioner från
            olika partier vittnar om detta. Jag är övertygad om att utskottets
            majoritet kommer att ändra sig i denna fråga.
          </note>
          <note>
            Vidare anser utskottet att det är värdefullt att kartlägga om
            psykiskt funktionshindrade har tillgång till daglig verksamhet,
            vilket är bra, men här behövs aktiva åtgärder för att snabbt förbättra
            och förstärka för personer med funktionshinder, inte minst med
            tanke på den verklighet som lyfts fram i Socialförsäkringsboken
            2002.
          </note>
          <note>
            Fru talman! Jag ställer mig bakom Carl-Axel Johanssons yrkande
            8 samt samtliga reservationer från moderaterna i utskottet. Jag
            vill än en gång trycka på vikten att vi behöver gå från ord till
            handling i handikappolitiken. Att varje människa är unik är självklart
            för oss moderater. Tyvärr är det inte självklart när det gäller
            hur stödet till människor med funktionshinder i
          </note>
          <note>
            Sverige i dag utformas. Detta har Socialdemokraterna ett stort
            ansvar för.
          </note>
          <note type="speaker">
            Anf. 96 MARITA ARONSON (fp):
          </note>
          <note>
            Fru talman! Liberal politik handlar om att undanröja hinder för
            människors fria val. Vi vill motverka utanförskap och vanmakt
            och skapa förutsättningar för människor att förverkliga sina drömmar.
            Det är utgångspunkten för det som vi i Folkpartiet brukar kalla
            det glömda Sverige.
          </note>
          <note>
            Vi har märkt att till exempel gamla och sjuka i långvården, barn
            som far illa och förföljda kvinnor sällan är med i den politiska
            debattens centrum. Det gäller också människor med funktionshinder
            och deras familjer som jag ska tala om under några minuter.
          </note>
          <note>
            Under många år har jag jobbat med barn med funktionshinder och
            deras familjer. Jag har träffat förtvivlade föräldrar som har
            kämpat i en hård kamp mot kommuner och landsting för att få rätt
            hjälp för sina barn. Flera mammor har sagt att de har känt sig
            som en tigrinna när de ska kämpa för sina barns rätt.
          </note>
          <note>
            För deras friska barn har allting fungerat, men för deras handikappade
            barn har de fått kämpa mycket för att forcera alla regler och
            kämpa mot de personer som ibland kanske inte har rätt utbildning
            och inte förstår dessa barns svårigheter.
          </note>
          <note>
            Det skedde en stor förändring för dessa barn och även för vuxna
            med funktionshinder när Bengt Westerberg tog initiativet till
            en rättighetslagstiftning som genomfördes i början av 90-talet.
            Handikappreformen med rätten till personlig assistans till personer
            med funktionshinder innebar en frihetsrevolution för dem som fick
            den hjälpen. Jag var med på den tiden och såg hur enormt mycket
            bättre det blev.
          </note>
          <note>
            Tusentals funktionshindrade fick möjligheten att ta makten över
            sina egna liv och att kunna leva självständigt.
          </note>
          <note>
            Jag har i färskt minne ett samtal som jag fick när jag var kommunpolitiker.
            En dam ringde och sade att hon äntligen kan få duscha när hon
            själv vill och inte när kommunen vill. Det var små saker som gjorde
            att hela livet blev förändrat. De hade en personlig assistent
            som kunde hjälpa dem att duscha när de själva ville till exempel.
          </note>
          <note>
            Men handikappreformen har sakta försämrats.
          </note>
          <note>
            Många funktionshindrade har fått sin rätt till personlig assistans
            omprövad.
          </note>
          <note>
            Vi hade hoppats att regeringen skulle lägga fram ett förslag
            till återställande av tidigare regler enligt handikappreformen.
            Vi har tagit upp detta i motioner.
          </note>
          <note>
            Ett förslag där är att riksdagen ska fatta beslut om att snarast
            återinföra ansvaret för de första 20 assistanstimmarna enligt
            LASS från kommunerna till försäkringskassorna. År 1997 vältrades
            detta tillbaka till kommunerna. Detta har gjort att många handikappade
            har fått det sämre. De är helt beroende av den enskilda kommunens
            välvilja. Och kommunerna har haft svårt att hjälpa alla på grund
            av stora kostnader.
          </note>
          <note>
            Vi tror att det är viktigt att staten tar över kostnaderna. Samtidigt
            ska de tidigare rättigheterna vad gäller assistans återställas.
            Jag yrkar alltså bifall till vår reservation 11.
          </note>
          <note>
            Kostnaderna för vissa personer med svåra funktionshinder är så
            stora att de kan vara svåra att bära för en enskild kommun eller
            kommundel. Det finns anledning att införa ett system där staten
            övertar det ekonomiska ansvaret för vissa grupper av flerhandikappade,
            till exempel dövblinda som kräver många insatser.
          </note>
          <note>
            För vissa små grupper med speciella funktionshinder är det inte
            möjligt att ha expertis i varje kommun eller ens i varje landsting.
            Centrum med expertis måste samlas på ett eller några få ställen
            i landet.
          </note>
          <note>
            Några sådana centrum finns redan, till exempel Centrum för Retts
            syndrom i Östersund. Det skulle behövas flera sådana i samhället.
            Jag har till exempel motionerat om ett nationellt centrum för
            barn med fosterskador av alkohol och narkotika, eftersom den kunskapen
            saknas på flera ställen i vårt land och eftersom det inte finns
            någon central plats för behandling av barnen.
          </note>
          <note>
            Vi vill också att rätten till daglig verksamhet ska omfatta även
            de varaktigt psykiskt sjuka. Just den gruppen har det jobbigt
            i vårt samhälle i dag, och många av dem har ingen ordentlig verksamhet
            på dagarna. Detta bör ske successivt så att personalen hinner
            utbildas. Och en stegvis uppbyggnad ska kunna förenas med en rättighetslagstiftning
            så småningom. Det är glädjande att utskottet har ställt sig bakom
            detta. Vi hoppas att detta ska utredas vidare liksom hjälpmedelsgarantin
            som vi också ser över. Det är nämligen långa väntetider för att
            få hjälpmedel i dag.
          </note>
          <note>
            En förbättring av bilstödet har vi också motionerat om och föreslagit
            pengar till. Men vi har tyvärr inte fått stöd för det. Utskottet
            har nu liksom tidigare påpekat att en översyn av regelsystemet
            har gjorts tidigare. Men ingenting har hänt, och vi hoppas att
            det händer saker framöver.
          </note>
          <note>
            Fru talman! Våra handikapporganisationer arbetar på ett mycket
            förtjänstfullt sätt för att underlätta för olika grupper av funktionshindrade.
            Det finns dock brister i bidragssystemet till handikapporganisationerna.
            Vi tycker att det är angeläget att avgränsningen av vad som är
            en handikapporganisation inte blir så snäv att den utestänger
            de föreningar som består av anhöriga till personer som själva
            har så dålig hälsa att de inte förmår vara aktiva i några föreningar.
            Här bör en omarbetning ske, till exempel när det gäller Anhörigrådet
            och Demensförbundet som gör fantastiska insatser när det gäller
            utbildning, information och stöd till anhöriga.
          </note>
          <note>
            Och visst ska de här kunna kvalificeras som handikapporganisationer
            och också få bidrag som sådana.
          </note>
          <note>
            Här har vi fått stöd från flera partier men jag skulle önska
            att alla partier kunde ställa sig bakom detta förslag. Jag yrkar
            alltså bifall till reservation nr 8.
          </note>
          <note>
            Kerstin Heinemann var inne på tillgänglighetsreformen nyss när
            hon talade här. Vi önskar att regeringen lägger fram ett förslag
            till en plan för att under de närmaste fem åren satsa sammanlagt
            5 miljarder, precis som vi gör i vårt budgetförslag, på ett statligt
            stimulansbidrag till landsting, kommuner, fastighetsägare, kollektivtrafikbolag
            och så vidare för att anpassa samhället så att det blir tillgängligt
            också för de funktionshindrade.
          </note>
          <note>
            Flera har varit inne på hur viktigt det är att vi har ett samhälle
            som är anpassat men så är det inte i dag.
          </note>
          <note>
            Det här arbetet går mycket långsamt. Vi måste på något sätt få
            fart på det. Nämnda stimulanspengar tror jag skulle ha varit väldigt
            bra för att starta upp det arbetet, för annars kan det gå som
            det har gjort när det gäller det beslut som vi fattat i denna
            kammare och som rör kollektivtrafiken. Lagen om handikappanpassning
            antogs faktiskt år 1979. Men särskilt mycket har inte hänt på
            23 år, så det behövs krafttag här.
          </note>
          <note>
            Under valrörelsen hade vi en dag i hemkommunen
          </note>
          <note>
            Mölndal då några av våra medlemmar som sitter i rullstol var
            ute i kommunen och prövade hur vår kommun skött sig. Jag måste
            säga att jag skämdes.
          </note>
          <note>
            Men det är inte bara jag som har styrt i vår kommun, utan de
            har varit många.
          </note>
          <note>
            Det var mycket svårt att komma in på posten, och det var svårt
            att ta sig genom delar av centrum. En av de här personerna kunde
            inte ta ut pengar på banken och så vidare. Både Handikappombudsmannen
            och
          </note>
          <note>
            Boverket har i rapporter visat att arbetet går alldeles för trögt.
            Här bör vi hjälpas åt med att göra insatser.
          </note>
          <note>
            Jag kan inte riktigt förstå att Socialdemokraterna inte har gjort
            mer åt detta, för det här är, menar jag, en stor fråga för en
            liten grupp men en grupp som har det jättejobbigt.
          </note>
          <note>
            Jag har nyligen haft ena benet gipsat efter en fotoperation och
            måste säga att det på många ställen inte var lätt att ta sig fram.
            Bara att gå uppför trappan till talarstolen här i kammaren är
            inte så enkelt för den som har kryckor och som måste hoppa på
            en fot.
          </note>
          <note>
            Slutligen några ord om kvinnojourerna och om barnens situation
            i vårt samhälle.
          </note>
          <note>
            Vi vill ge extra resurser till kvinnojourernas verksamhet - en
            fantastiskt bra verksamhet som sköts med kommunala medel och också
            genom mycket av frivilligkrafter. Men kvinnojourerna behöver på
            många ställen i landet kompenseras för att kunna ha en bra verksamhet.
          </note>
          <note>
            Häromdagen sökte jag en plats åt en kvinna som jag känner och
            som skulle behöva komma in på en kvinnojour. Jag tror att jag
            fick ringa till åtta kvinnojourer i Göteborgsområdet innan jag
            kunde hitta en enda ledig plats.
          </note>
          <note>
            Vad gäller barnen finns det nu ett stort behov av åtgärder för
            barn med funktionshinder och för barn med psykiska svårigheter.
            Vi vill att köerna till våra barnpsykiatriska kliniker ska kortas,
            för de köerna är mycket långa. När ni i dag är färdiga här i kammaren
            tycker jag att ni ska läsa en artikel som finns i Göteborgs-Posten
            och som medlemmar i Psykologförbundet har skrivit just om de mycket
            långa köerna till barnpsykiatrin.
          </note>
          <note>
            Barn och ungdomar, som ju är inne i en utvecklingsfas, kan inte
            vänta halvårsvis på att få hjälp. Det är bra att vi som mål i
            barnpolitiken har skrivit in att barn och unga ska respekteras
            och ges möjlighet till utveckling, trygghet, delaktighet och inflytande.
            Det är vackra ord. Men vad görs?
          </note>
          <note>
            När det gäller barnens situation upplever jag, som hela mitt
            vuxna liv har jobbat med barns utveckling, att smärtgränsen snart
            är nådd. Görs inget radikalt för att öka fokuseringen på dessa
            frågor blir jag orolig för nästa generation. Vi ser ju hur missbruk
            och våld ökar bland unga människor. Mycket av detta arbete ligger
            på kommunerna men kommunerna behöver stöd och hjälp av staten.
          </note>
          <note>
            Fru talman! Vi står, som sagt, bakom alla Folkpartiets reservationer
            men jag nöjer mig med att yrka bifall till reservation nr 8 om
            bidrag till nationella anhörigorganisationer och till reservation
            nr 11 om statligt kostnadsansvar för assistansersättningen.
          </note>
          <note type="speaker">
            Anf. 97 ULRIK LINDGREN (kd):
          </note>
          <note>
            Fru talman! Jag yrkar bifall till reservation nr 10
          </note>
          <note>
            om förändringar av bilstödet men naturligtvis står jag och kristdemokraterna
            i övrigt bakom alla våra reservationer.
          </note>
          <note>
            Normaliseringsprincipen, att människor med funktionshinder ska
            kunna leva normalt, bejakar och hyllar vi allesammans. "Normalt"
            definierar vi ungefär som att vi ska ha rådighet över våra liv.
            Jag ska själv kunna bestämma exempelvis om jag på egen hand ska
            ta mig från min bostad till arbete eller fritidsaktivitet.
          </note>
          <note>
            Vi vet att Välfärds-Sverige sviktar och att det till och med
            har blivit svårare att förverkliga normaliseringsprincipen. Jag
            tänker då på bilstödet och på LSS
          </note>
          <note>
            och det stödet.
          </note>
          <note>
            För många är det en stor dröm som går i uppfyllelse när det trots
            en funktionsnedsättning blir möjligt att sätta sig i en bil och
            själv köra dit man vill - en dröm som för oss andra är en självklarhet.
          </note>
          <note>
            Den här drömmen försvåras av att regeringen i sin budgetproposition
            väljer att minska bilstödet till handikappade. Trots ett ekonomiskt
            utfall på 226 miljoner kronor år 2001 minskades anslaget för år
            2002 till
          </note>
          <note>
            214 miljoner kronor och för år 2003 till blott 164
          </note>
          <note>
            miljoner kronor.
          </note>
          <note>
            Regeringen anför inget motiv för sänkningen.
          </note>
          <note>
            Antalet berörda personer är ungefär lika många år för år - ungefär
            2 000 per år under de senaste fyra åren, enligt försäkringskassan.
            Det finns alltså ingen 25-
          </note>
          <note>
            procentig nedgång på behovssidan som motiverar minskningen av
            anslaget med 25 %.
          </note>
          <note>
            Riksdagen gav hösten 2000 till känna att
          </note>
          <note>
            "regeringen snarast bör vidta åtgärder för att effektivisera
            och förbättra tillämpningen av bilstöd samt under 2002 återkomma
            till riksdagen med en redovisning av vilka åtgärder som vidtas".
            Två år senare, denna höst i december 2002, kan vi konstatera att
            det enda regeringen återkommer till riksdagen med är en
          </note>
          <note>
            25-procentig minskning av anslaget - dessutom, som sagt, utan
            att ange något motiv för detta.
          </note>
          <note>
            Ett möjligt motiv skulle kunna vara att kollektivtrafiken på
            sina håll blivit mer tillgänglig för funktionshindrade men än
            så länge är det förändringar på marginalen - en och annan buss
            har blivit anpassad.
          </note>
          <note>
            Det som för två år sedan var ett uppdrag till regeringen att
            snarast återkomma om finns det ingen redovisning av, utan det
            finns endast en upplysning från socialutskottet om att "regeringen
            avser att snarast återkomma i frågan". Vi börjar kunna ordet "snarast".
          </note>
          <note>
            Fru talman! Kristdemokraterna anser att regeringen bör ges i
            uppdrag att utreda ett eventuellt statligt kostnadsansvar för
            LSS. För ett statligt kostnadsansvar i stället för ett med kommunerna
            delat kostnadsansvar talar att en rättighetslagstiftning som är
            så hårt reglerad via riksdagsbeslut som LSS också bör vara finansierad
            av riksdagen. De flesta i denna kammare brukar bekänna sig till
            den så kallade finansieringsprincipen: Om riksdagen beslutar om
            en reform ska den också finansiera reformen.
          </note>
          <note>
            För alla oss som anser att lagen om stöd och service, LSS, är
            en mycket viktig lag för att förverkliga normaliseringsprincipen
            är det avgörande och viktigt att lagen är finansierad.
          </note>
          <note>
            Vi som har kommunal bakgrund och som har de stackars kommunerna
            i färskt minne vet att deras ekonomiska situation innebär att
            konflikterna blir alltfler angående vad som ska göras för den
            enskilde inom ramen för lagstiftningen.
          </note>
          <note>
            LSS är förvisso en rättighetslagstiftning men i takt med en kostnadsökning
            på 10 % eller mer per år har konflikterna blivit allt tätare mellan
            kommunen och dem som ska omfattas av lagstiftningen.
          </note>
          <note>
            Vid överklaganden har det visat sig att inte heller rättsinstanserna
            är framme vid någon särskilt enhetlig rättspraxis. I snarlika
            ärenden avgör en rättsinstans till den enskildes fördel, medan
            en annan rättsinstans avgör till kommunens fördel.
          </note>
          <note>
            Allt hänger förvisso inte på finansieringen. Kristdemokraterna
            har i motioner pekat på att de psykiskt funktionshindrade inte
            får hjälp i avsedd omfattning och att många med förvärvade hjärnskador
            inte har rätt till daglig verksamhet enligt LSS. Det finns därför
            skäl att göra en översyn av personkretsindelningen.
          </note>
          <note>
            Kristdemokraterna har tidigare motionerat om vikten av bättre
            bemötande av psykiskt funktionshindrade. Kommunerna har även svårigheter
            med om en insats ska beviljas enligt socialtjänstalgen eller enligt
            LSS. Ett kompetensutvecklingsprogram för kommunens handläggare
            är därför av stor vikt. Och rättspraxis behöver ge mer vägledning
            så att parterna får klart för sig vad som gäller.
          </note>
          <note>
            Men givetvis kommer man inte runt att även kommunernas allt trängre
            ekonomiska situation spelar stor roll.
          </note>
          <note>
            Nu har vi fått skrivningar angående barns rätt till personlig
            assistans och psykiskt funktionshindrades behov, som vi välkomnar.
            Men de nya skrivningarna löser inte heller finansieringsfrågan.
            Tvärtom kan man ana att om åtagandena ökar, om större generositet
            visas i reviderad lagstiftning eller annat som kan komma, ökar
            förmodligen kostnaderna.
          </note>
          <note>
            Livskvalitetshöjningen för den enskilde när bilstödet och LSS
            fungerar kan knappast överskattas.
          </note>
          <note>
            Utöver värdet för den enskilde kan jag konstatera att det även
            är mycket angeläget med ett förverkligande av normaliseringsprincipen
            med tanke på arbetskraftsbristen. Alla kommer att behövas. Både
            den nuvarande och framför allt den kommande svåra arbetskraftsbristen
            och alltfler äldre som kommer att behöva en allt större andel
            av den tillgängliga arbetskraften gör det viktigt att så många
            som möjligt är med och delar arbetsgemenskapen.
          </note>
          <note>
            På en fråga från Kenneth Johansson tidigare i debatten angående
            en utredning om eventuell statlig finansiering av LSS svarade
            Ingrid Burman att utredningen tar för lång tid. Om den nu tar
            för lång tid kan man underförstått tro att Vänsterpartiet därmed
            har något snabbare effekt att komma med för att värna de funktionshindrades
            rätt och värna den kommunala ekonomin. Nu tycks det som att Ingrid
            Burman har tagit en liten paus från dagens debatt, men åtminstone
          </note>
          <note>
            Elina Linna är här från Vänsterpartiet och kanske kan ge svar
            på vad Vänsterpartiet har att komma med av snabbare karaktär än
            utredning. Att hänvisa till förslaget om ett utjämningssystem
            mellan kommunerna ger inte mindre kostnader för kommunkollektivet.
          </note>
          <note>
            Det löser inte finansieringsfrågan mer än att en enskild kommun
            kan klara en kostnadstopp.
          </note>
          <note>
            Kerstin-Maria Stalin har också talat väl om kommunernas svårigheter
            med bland annat LSS, med att hålla uppe kvaliteten. Frågan återstår.
            Vi fick inget riktigt klart besked tidigare i debatten, men det
            kanske kommer senast i voteringen om Miljöpartiet kommer att stödja
            reservation 11 om att utreda ett statligt kostnadsansvar för LSS.
          </note>
          <note>
            Fru talman! Grunden för det goda samhället är att barnets allra
            närmaste relationer fungerar väl, att barnets föräldrar förmår
            ge den unge allt det stöd som krävs för ett liv i frihet och oberoende.
            Därför envisas
          </note>
          <note>
            Kristdemokraterna med att tala för en alternativ familjepolitik
            som bemyndigar och ger föräldrarna förtroende att få vara föräldrar.
            När föräldrarna inte förmår, inte har resurser att stötta sina
            barn måste vi övriga i samhällskollektivet träda till. Att i tid
            göra barnet sett och stötta barnets föräldrar är avgörande viktigt
            för välfärdsbygget. Där är det i huvudsak kommunerna som kommer
            in. Kommunerna är välfärdens vagga och verkstad. Den som säger
            sig vara för en generell välfärdspolitik måste därför konsekvent
            tala för kommunerna så att de får möjlighet till ett aktivt och
            engagerat socialt arbete.
          </note>
          <note>
            Utöver vad kommunerna kan åstadkomma är det viktigt att anlita
            frivilligorganisationerna. En sådan är kvinnojourerna i landet.
            Kristdemokraterna föreslår i år ytterligare 10 miljoner kronor
            till denna viktiga organisation. Vi vet att om kommunerna tvingades
            ta över uppgifterna som i dag kvinnojourerna sköter skulle kostnaderna
            med stor sannolikhet vara högre.
          </note>
          <note>
            Ingrid Burman talade om kommunernas svårigheter att ekonomiskt
            bidra till kvinnojourernas finansiering men kommer likväl i utskottet
            fram till att det inte finns skäl till ett särskilt anslag. Vänsterpartiet
            är välkommet att stödja Kristdemokraterna i fråga om dessa 10
            miljoner kronor till kvinnojourer, som är ett viktigt steg i att
            förbättra möjligheterna för kvinnojourerna att verka. Det betyder
            att kvinnojourerna ute i landet skulle kunna få en del av dessa
            10 miljoner om vi fördelar dessa till den centrala organisationen.
          </note>
          <note type="speaker">
            Anf. 98 ELINA LINNA (v):
          </note>
          <note>
            Fru talman! I mitt anförande kommer jag att uppehålla mig vid
            politikområdena folkhälsa och handikappolitik.
          </note>
          <note>
            Det har talats mycket om hälsa, eller rättare sagt om ohälsa,
            här i kammaren de senaste dagarna. Jag ska fortsätta med det.
          </note>
          <note>
            Hela befolkningens hälsa, det vill säga folkhälsan, borde vara
            ett av de mest angelägna politiska målen.
          </note>
          <note>
            Vänsterpartiet anser att en av de största orättvisorna i dagens
            Sverige är ohälsan, som är starkt kopplad till den sneda fördelningen
            av makt och pengar. Detta innebär att folkhälsopolitiken måste
            få en mer framskjuten position.
          </note>
          <note>
            Trots att Sverige är ett rikt, välmående land och trots en god
            generell folkhälsa i Sverige, har vi fortfarande stora hälsoklyftor.
            I vissa fall är skillnaden i medellivslängd för befolkningen i
            olika kommuner häpnadsväckande stor. Medellivslängden för män
            i
          </note>
          <note>
            Danderyd är 79 år, i Arjeplog drygt 72 år. Den disponibla medelinkomsten
            för ett par med barn i Danderyd är 53 000 kr och i Arjeplog 29
            000 kr. Det finns med andra ord en klart rådande ojämlikhet och
            ojämställdhet vad avser hälsa. Människors ekonomiska och sociala
            förhållanden samt kön spelar stor roll för hälsan och välbefinnandet.
            Enligt undersökningar har länder med små klasskillnader bättre
            folkhälsa i alla samhällsklasser. Trots detta uppmärksammas socioekonomiska
            skillnaders betydelse för hälsan alltför sällan.
          </note>
          <note>
            Fru talman! Vänsterpartiet anser att kvinnors situation bör särskilt
            beaktas ur ett folkhälsoperspektiv.
          </note>
          <note>
            Kvinnors hälsoproblem osynliggörs ofta, kvinnors livsvillkor
            och livslopp, graviditet, menstruation och klimakterium beskrivs
            i termer av hälsa eller sjuklighet. Om vi vill ha en mer jämställd
            hälsa måste genusperspektivet lyftas fram. Vi måste se på maktfördelningen
            i samhället, på ekonomiska resurser och jämställdhet. Konkreta
            åtgärder måste utformas med hänsyn till mäns och kvinnors olika
            behov och förutsättningar. En studie av den ojämlika hälsan kräver
            en särskild metodik och ansats.
          </note>
          <note>
            Fru talman! Vänsterpartiet har motionerat om att
          </note>
          <note>
            Statens folkhälsoinstitut bör ges i uppdrag att fördjupat analysera
            de klassmässiga och könsrelaterade hälsoskillnaderna. Vi fick
            inte majoritet för vårt yrkande i utskottet, bland annat med motiveringen
            att regeringen kommer med propositionen Mål för folkhälsan. Det
            gör regeringen, men Vänsterpartiet ser inte något hinder för riksdagen
            att i dag besluta enligt vårt förslag. Alltså yrkar jag bifall
            till reservation 3
          </note>
          <note>
            under punkt 16. Beträffande de övriga reservationer
          </note>
          <note>
            Vänsterpartiet har i socialutskottets betänkande står jag självklart
            bakom dem, men av tidsskäl yrkar jag endast bifall till reservation
            3.
          </note>
          <note>
            Vi lär få anledning att återkomma till folkhälsofrågor i samband
            med behandlingen av den kommande propositionen. Det välkomnar
            jag.
          </note>
          <note>
            Fru talman! För några månader sedan gav Statens
          </note>
          <note>
            Folkhälsoinstitut ut en intressant rapport, Födelselandets betydelse,
            om hälsan hos olika invandrargrupper i Sverige. Det är tolv grupper
            av invandrare som har studerats i rapporten. Varför vill jag då
            att ni här i kammaren blir intresserade av denna rapport? Jo,
            jag vill med några ord beröra frågan om skillnader i hälsa mellan
            svenskfödda och vissa invandrargrupper och vad det kan bero på.
          </note>
          <note>
            I en annan rapport, Integration till svensk välfärd, av Joachim
            Vogel med flera som Arbetslivsinstitutet för en tid sedan presenterade,
            framgår det att välfärdsskillnaderna mellan invandrare och svenskfödda
            ökade påtagligt under 90-talet. Dessa har sannolikt medverkat
            till att vissa invandrargrupper i många avseenden har en sämre
            hälsa än genomsnittsbefolkningen.
          </note>
          <note>
            Det som är anmärkningsvärt är att flera invandrargrupper och
            speciellt kvinnor hade sämre psykisk hälsa än svenskfödda. Förutom
            levnadsvanor är återigen de socioekonomiska faktorerna viktiga
            för hälsan och förklarar en del av skillnaderna. Arbetslöshet
            är ett exempel på sådana förhållanden som leder till sämre hälsa.
            Invandrare har som regel lägre sysselsättningsgrad än svenskar.
          </note>
          <note>
            Fru talman! Den största invandrargruppen, finska invandrare,
            som jag själv tillhör, hade betydligt sämre psykisk hälsa än svenskfödda.
            Jag exemplifierar detta förhållande med antalet självmord. Självmordstalet
            bland svenskfödda män var ungefär 38 per 100 000
          </note>
          <note>
            invånare och år. Motsvarande siffra för män från
          </note>
          <note>
            Finland var 71 per 100 000. Motsvarande siffra för kvinnor var
            16 för svenskfödda och 27 för kvinnor från Finland.
          </note>
          <note>
            Det är bra att Folkhälsoinstitutet har gjort denna undersökning.
            Nu är min förhoppning att olika myndigheter och makthavare studerar
            och diskuterar rapporten och vidtar åtgärder för att förebygga
            ohälsa, som tydligt finns hos vissa invandrargrupper i större
            utsträckning än bland svenskfödda. Många av de faktorer som tycks
            ha en avgörande roll för sämre hälsa bland många invandrargrupper
            är möjliga att påverka. Men då krävs kraftfulla insatser från
            samhällets sida. Bland annat måste vi minska arbetslösheten och
            bostadssegregationen.
          </note>
          <note>
            Fru talman! Nu några synpunkter på handikappolitiken och tillkännagivandet
            om LSS som ett enigt utskott står bakom.
          </note>
          <note>
            Ulrik Lindgren frågade här i talarstolen vad vi i
          </note>
          <note>
            Vänsterpartiet har för åtgärder av snabbare karaktär beträffande
            LSS. Vi anser att analysen och kartläggningen som kommer att göras
            när det gäller psykiskt funktionshindrades behov är en åtgärd
            som kommer att ge snabba resultat, och det är likadant när det
            gäller personlig assistans.
          </note>
          <note>
            Det är glädjande att utskottet anser att det finns skäl att kartlägga
            och analysera hur psykiskt funktionshindrades behov av någon form
            av sysselsättning i realiteten tillgodoses och huruvida de psykiskt
            funktionshindrade får daglig verksamhet enligt lagen om stöd och
            service till funktionshindrade.
          </note>
          <note>
            Själv har jag engagerat mig i frågor kring psykiskt funktionshindrades
            livsvillkor under flera år och har goda kunskaper om sörmländska
            förhållanden. I mitt län skiljer sig möjligheterna till sysselsättning
            stort mellan kommunerna. Vissa kommuner erbjuder sysselsättning
            en halvdag medan andra har större utbud, och det finns personer
            som saknar sysselsättning totalt. Jag ser fram emot kartläggningen
            och förslagen till åtgärder.
          </note>
          <note>
            Fru talman! Budgeten har debatterats under många och långa dagar
            och kvällar här i kammaren. I
          </note>
          <note>
            dag har vi kommit till utgiftsområde 9. För oss som deltar i
            den här debatten är det ett mycket viktigt område: hälso- och
            sjukvård, socialvård, vård av äldre och barn.
          </note>
          <note>
            Jag vill avsluta med att citera ur överenskommelsen mellan Vänsterpartiet,
            Socialdemokraterna och
          </note>
          <note>
            Miljöpartiet, som kallas för 121 punkter: "Vård ska fördelas
            efter behov och betalas efter förmåga. Då behöver ingen oroas
            för att inte ha råd med vården eller omsorgen när den väl behövs."
          </note>
          <note type="speaker">
            Anf. 99 ULRIK LINDGREN (kd) replik:
          </note>
          <note>
            Fru talman! Elina Linna nämner analys och kartläggning som svar
            på min fråga om varför Vänsterpartiet inte stöder ett krav på
            eventuell statlig finansiering av LSS. Vi välkomnar som jag sade
            en analys och kartläggning, men det löser ju inte finansieringsproblematiken.
            Förmodligen kommer det i stället att öka trycket på mer omfattande
            insatser på det kommunala planet. Därför kvarstår min fråga till
            Elina om varför Vänsterpartiet inte kan ställa upp på utredningskravet
            som vi i minoriteten i utskottet har ställt.
          </note>
          <note>
            Elina Linna avstod också från att besvara och kommentera min
            fråga om varför ni inte stöder vårt förslag om 10 miljoner till
            kvinnojourerna, trots att ni själva säger att kommunerna har stora
            svårigheter att bidra ekonomiskt till kvinnojourernas verksamhet
            och trots att ni också, precis som Kristdemokraterna, värderar
            kvinnojourernas arbete oerhört högt.
          </note>
          <note type="speaker">
            Anf. 100 ELINA LINNA (v) replik:
          </note>
          <note>
            Fru talman! Självklart respekterar jag Ulrik Lindgrens uppfattning
            att kartläggningen inte kommer att innebära några förbättringar,
            utan att det kommer att bli ännu besvärligare med finansieringen.
            Men
          </note>
          <note>
            Vänsterpartiet gör en annan bedömning i den här frågan och ser
            fram emot den analys som kommer att göras.
          </note>
          <note>
            Det är riktigt att jag inte besvarade frågan om 10
          </note>
          <note>
            miljoner till kvinnojourerna. Det ska jag göra nu.
          </note>
          <note>
            Kristdemokraternas budget bygger på en annan fördelning av den
            totala budgetramen. Vänsterpartiet är inte berett att minska anslaget
            till arbetsmarknadsområdet och stödet för arbetslösa.
          </note>
          <note type="speaker">
            Anf. 101 ULRIK LINDGREN (kd) replik:
          </note>
          <note>
            Fru talman! Elina Linna hänvisar bara till en annan bedömning
            men redovisar inte vilken bedömning det egentligen är som ligger
            till grund för ett nej till utredning. Jag tycker att frågan hänger
            kvar i luften och inte låter sig besvaras i vare sig Ingrid Burmans
            eller Elina Linnas inlägg, tyvärr.
          </note>
          <note>
            Sedan beträffande omöjligheten att stödja vårt förslag om 10
            miljoner till kvinnojouren talar Elina
          </note>
          <note>
            Linna om att ni inte kan stödja den fördelning som vi totalt
            sett har gjort i budgetramen. Det är ju en sak, och det kan jag
            ha förståelse för.
          </note>
          <note>
            Men det anmärkningsvärda är att trots att ni talar om svårigheterna
            för kommunerna att finansiera kvinnojourerna, säger ni i ert utskottsyttrande
            att det inte finns skäl till ett särskilt anslag. Det är någonting
            annat än att ha budgettekniska svårigheter. Ni säger att det inte
            finns skäl till ett särskilt stöd till kvinnojourerna, trots att
            ni samtidigt säger i anföranden här i kammaren att kvinnojourernas
            finansiering varierar och är svår att genomföra ute i kommunerna.
          </note>
          <note type="speaker">
            Anf. 102 ELINA LINNA (v) replik:
          </note>
          <note>
            Fru talman! Först vill jag kommentera den fråga som hänger kvar
            i luften. Den får hänga kvar i luften här då, om inte mitt svar
            tillfredsställer Ulrik Lindgren. Jag kan ju inte upprepa svaret
            hur många gånger som helst.
          </note>
          <note>
            Vad gäller de 10 miljonerna till kvinnojourerna:
          </note>
          <note>
            Det är ju så att vissa kommuner har svårigheter. Det är självklart.
            Men det handlar ju om den totala finansieringen av politikområdet
            också, och där är vi inte beredda att ändra fördelningen.
          </note>
          <note type="speaker">
            Anf. 103 ANNIKA QARLSSON (c):
          </note>
          <note>
            Fru talman! Kenneth har redan varit uppe och talat om vissa grunder.
            Jag ska gå in lite mer på barnoch handikappolitiken.
          </note>
          <note>
            Centerpartiet står bakom utskottets förslag till nytt mål i barnpolitiken.
            Barn och unga ska respekteras och ges möjlighet till utveckling
            och trygghet samt delaktighet och inflytande. Men det är ett mål
            som förpliktar. En strategi och framför allt åtgärder för hur
            det målet ska nås måste fram, men först måste man också känna
            till utgångsläget. Hur ser verkligheten ut i dag?
          </note>
          <note>
            Många barn har det bra i dag. De lever med engagerade föräldrar
            som ger dem kärlek, husrum och en god materiell standard. Men
            det finns också en välfärdens baksida. Vi kunde se på nyheterna
            i tisdags om alla de barn som bara i Malmö var rotlösa, flyttade
            runt mellan hotell och släktingar och inte hade någon fast punkt
            i livet. Det är en verklighet. Vi har kunnat läsa i tidningarna
            sista veckan om hur många som måste ta hjälp av våra frivilliga
            organisationer för att kunna fira en riktig jul, en jul som för
            många av oss är självklar, med både julmat och julklappar till
            barnen. Det är en annan verklighet.
          </note>
          <note>
            Sedan hör man ansvarig barn- och familjeminister på Ekot i tisdags
            medge att hon inte har någon klar bild av hur verkligheten ser
            ut i Sverige. Men den växande barnfattigdomen är ingen nyhet.
            Rädda Barnen har tidigare i år kommit med en väldigt klargörande
            rapport, och Centerpartiet har under lång tid kritiserat regeringens
            handlingsförlamning.
          </note>
          <note>
            Sanningen är ju den att regeringen under flera års tid prioriterat
            satsningar på familjer med de höga inkomsterna, och för mig har
            det varit svårt att förstå varför Socialdemokraterna inte har
            börjat med de grupper i samhället som verkligen hade behövt den
            här förstärkningen.
          </note>
          <note>
            Men nu ska ansvarig minister samla experter för att höra hur
            det är i verkligheten. Hon säger också att hon ska se till att
            de bidrag som vi har från samhällets sida verkligen går till dem
            som behöver dem bäst. Ja, det kanske är dags att se hela verkligheten!
          </note>
          <note>
            Fru talman! I Centerpartiet är vi väldigt nöjda med att få medverka
            till ett tillkännagivande som rör den personliga assistansen.
            Där ger vi regeringen i uppdrag att göra en kartläggning och analys
            av
          </note>
          <note>
            · makars och sambors gemensamma ansvar för hem och hushåll när
            den ene är funktionshindrad,
          </note>
          <note>
            · hur barns rätt till personlig assistans tillämpas,
          </note>
          <note>
            · hur psykiskt funktionshindrades behov av sysselsättning tillgodoses
            och
          </note>
          <note>
            · huruvida psykiskt funktionshindrade får daglig verksamhet enligt
            lag.
          </note>
          <note>
            Regeringen har sedan att återkomma med en redovisning av resultaten
            och med förslag till åtgärder.
          </note>
          <note>
            Det som vi från Centerpartiet saknar i det här tillkännagivandet
            är att man även skulle ha tagit med dem som har kognitiva funktionsnedsättningar.
            Vi har noterat att det finns många personer med förvärvade hjärnskador
            som inte har rätt till daglig verksamhet enligt LSS. Hjärnskador
            kan ge både fysiska, psykiska och kognitiva funktionshinder. Kognitiva
            funktionsnedsättningar kan innebära nedsatt förmåga vad gäller
            till exempel minne, kommunikation, initiativ, vakenhet, inlärning,
            planering, omvärldsuppfattning, omdöme och koncentration. Det
            innebär en bredare definition, och den omfattar personer med normal
            IQ
          </note>
          <note>
            men med skador som hindrar att denna intelligens kan användas
            på ett rationellt sätt.
          </note>
          <note>
            Det är viktigt att få besked av utskottsmajoriteten om varför
            inte denna grupp fick ingå i kartläggningen. Vilka argument har
            man att anföra för att inte ta med de kognitiva funktionsnedsättningarna?
            Inte minst till Riksföreningen Hjärnkraft, patientföreningen för
            hjärnskadade, som aktivt drivit den här frågan skulle det vara
            bra med ett svar.
          </note>
          <note>
            Klyftan är fortfarande stor mellan funktionshindrade och andra.
            Det är långt kvar till jämlikhet i levnadsvillkoren. En slutsats
            som bygger på en enkät till funktionshindrade lyder: "Det kan
            konstateras att personer med funktionshinder som grupp utestängs
            från flera av de sektorer av en människas liv som genererar hennes
            självständighet. Analogt med detta gäller att de personer som
            utestängs från utbildning och arbetsmarknad inte heller kommer
            att kunna leva som andra på ett reellt sätt."
          </note>
          <note>
            Förutom sitt funktionshinder för de en kamp mot byråkrati och
            krångliga beslutsvägar.
          </note>
          <note>
            "Samhällsapparaten är för oss en labyrint där vi oftast går vilse
            och ger upp. Kanske det också är meningen?" Det var ett svar i
            enkäten.
          </note>
          <note>
            Centerpartiet föreslår bland annat ändring i förvaltningslagen
            just kring bemötandefrågor, rätten till rehabilitering för alla
            människor och att vi måste säkra framtida personalförsörjning
            vad gäller personliga assistenter.
          </note>
          <note>
            Fru talman! Vi måste oförtrutet gå vidare, steg för steg, mot
            ett samhälle som är tillgängligt för alla. Det är vad vi i Centerpartiet
            vill medverka till.
          </note>
          <note>
            Jag vill också stödja Kenneth Johanssons yrkande och ställer
            mig bakom Centerpartiets reservationer.
          </note>
          <note type="speaker">
            Anf. 104 CATHERINE PERSSON (s):
          </note>
          <note>
            Fru talman! "Från patient till medborgare", det är rubriken på
            den nationella handlingsplanen för handikappolitiken som vi beslutade
            om i riksdagen för några år sedan. Har vi nått det målet? Nej,
            det har vi inte. Jag vet att det finns alltför många personer
            med funktionshinder som inte direkt tycker att omgivningen betraktar
            dem som patienter, men däremot upplever de att omgivningen inte
            ser och bemöter dem som fullvärdiga medborgare.
          </note>
          <note>
            Jag ska ta tre exempel.
          </note>
          <note>
            Det första exemplet är en kvinna som är synskadad och som ofta
            föreläser runtom i landet. När hon kommer till en konferenslokal
            blir hon nästan alltid betraktad som en passiv åhörare, och många
            blir lite förvånade när det är hon som är talaren och huvudattraktionen
            för konferensen.
          </note>
          <note>
            Det andra exemplet är en man som berättat att han sett massor
            av restaurangkök, och det beror inte på att han arbetat i många
            olika restauranger utan på att han ofta tvingas åka i varuhissen
            för att komma in i olika restauranger.
          </note>
          <note>
            Det tredje exemplet är en ung kvinna som beskrivit att hennes
            vänner på anställningsintervjuer ombeds berätta vad de är bra
            på, medan hon alltid får frågor om vad hon inte klarar av. Den
            kvinnan är hörselskadad.
          </note>
          <note>
            Jag vill också gärna delge er den påfyllnad av erfarenheter som
            jag det senaste halvåret fått, då jag i egenskap av särskild utredare
            arrangerat regionala konferenser runtom i landet om hjälpmedel
            och "LSS
          </note>
          <note>
            - råd och stöd". Ofta är det något som inte fungerar.
          </note>
          <note>
            Det kan vara ett trappsteg som konferensanläggningen glömt att
            berätta om, specialbeställd mat som blivit fel eller att vi glömmer
            att ta paus så att skrivtolkarna orkar med. Det mest klassiska
            och vanligast förekommande är krånglande mikrofoner och söndriga
            högtalare och hörselslingor. När jag då påtalar det för konferensvärdinnor
            eller tekniker så säger de lite hurtigt till mig: Börja ni så
            länge, så kommer vi sedan och ser om vi kan fixa så att ljudet
            blir bättre, eller också får ni försöka prata lite högre. Alla
            har hittills blivit lika förvånade när jag brukar säga att vi
            inte kan börja konferensen förrän det är fixat - alla hör ju inte
            annars. Det räcker inte med att 83 av 85 hör.
          </note>
          <note>
            Även om det här beteendet oftast inte beror på illvilja utan
            på bristande kunskap och på attityder så är det inte svårt att
            förstå att känslan av utanförskap uppstår när man möter dessa
            erfarenheter och får ta del av dessa berättelser. Det bekräftar
            också att vi har en bit kvar innan det demokratiska medborgarskapet
            i praktiken fungerar.
          </note>
          <note>
            Fru talman! Är det här då den enda bilden, och är allt negativt?
            Nej, verkligen inte. Många vittnar om att oerhört mycket har förändrats
            till det bättre över tiden, även om det ibland inte går tillräckligt
            snabbt -
          </note>
          <note>
            som många tidigare har beskrivit.
          </note>
          <note>
            Sverige har också på många sätt ett oerhört gott utgångsläge
            när det gäller ett ur alla aspekter mera tillgängligt samhälle
            för alla. Den bästa förutsättningen är att vi årtionde efter årtionde
            har utvecklat den generella välfärden. Vi har satsat på utbud
            riktat till alla, kompletterat med individuella insatser när så
            behövs, och vi ser till att det är gemensamt finansierat av oss
            alla efter förmåga.
          </note>
          <note>
            Detta har såväl allmänt som vad gäller handikappolitiken inneburit
            att vi har gått från välgörenhet till välfärdspolitik. Att vi
            har gått välgörenhet till välfärdspolitik har inneburit förbättrade
            förutsättningar för oss alla och därmed också för personer med
            funktionshinder.
          </note>
          <note>
            Den socialdemokratiska handikappolitiken har sin absoluta bas
            i den generella välfärdspolitiken. Det vill jag betona, då en
            del partier inte verkar se de negativa konsekvenser deras förslag
            skulle innebära, särskilt för oss som har någon form av funktionshinder
            - till exempel försämringar när det gäller sjukpenning och karensdagar.
          </note>
          <note>
            Fru talman! Vi har i Sverige också visat att vi verkligen vill
            byta perspektiv genom den nationella handlingsplanen Från patient
            till medborgare. De nationella målen är:
          </note>
          <note>
            - en samhällsgemenskap med mångfald som grund
          </note>
          <note>
            - att samhället utformas så att människor med funktionshinder
            i alla åldrar blir fullt delaktiga i samhället
          </note>
          <note>
            - jämlikhet i levnadsvillkor för flickor och pojkar, kvinnor
            och män med funktionshinder.
          </note>
          <note>
            Det är mycket tydliga mål. Men det är också mål som förpliktar.
            Vi måste de kommande åren särskilt fokusera på en del områden.
          </note>
          <note>
            Sverige ska bli tillgängligt för alla. Staten ska vara ett föredöme.
            Det innebär att myndigheter har ett uppdrag att göra sina verksamheter
            tillgängliga på olika sätt - det kan gälla lokaler och information.
          </note>
          <note>
            Alla ska kunna resa. Det gäller förbättringar för kollektivtrafiken.
          </note>
          <note>
            Diskriminering ska inte få förekomma. På detta området har det
            nyligen tillsatts en utredning för att analysera möjligheterna
            till en samlad diskrimineringslagstiftning.
          </note>
          <note>
            Möjligheten till högskolestudier ska förbättras.
          </note>
          <note>
            Här har nyligen en lag om lika behandling i högskolan trätt i
            kraft.
          </note>
          <note>
            Fler ska få arbete. Ett par utredningar tittar på att öka möjligheterna
            för funktionshindrade att få ett arbete.
          </note>
          <note>
            Mer personal behövs. Här finns uppdrag utlagda för att till exempel
            se hur vi kan rekrytera till vård och omsorg.
          </note>
          <note>
            Det behövs mer kunskap för bättre bemötande.
          </note>
          <note>
            Här pågår också omfattande kompetensutvecklingsprogram inom olika
            områden.
          </note>
          <note>
            De som behöver vård och omsorg ska skyddas mot höga avgifter.
            Här har vi nyligen infört en maxtaxa inom äldre- och handikappomsorgen.
          </note>
          <note>
            Stopp för domstolstrotset. Vi har nyligen skärpt lagstiftningen
            igen, med möjligheter till sanktioner när man inte följer lagstiftningen.
          </note>
          <note>
            Funktionshindrades ställning ska stärkas i hela världen. Sverige
            har tillsammans med andra startat ett arbete för en FN-konvention
            om funktionshindrades rättigheter.
          </note>
          <note>
            Det här innebär att vi alla måste anstränga oss för att vi verkligen
            ska kunna riva de hinder som finns för funktionshindrades fulla
            delaktighet i samhället, och för detta krävs engagemang, attitydförändringar
            och insatser av alla medborgare och inom alla sektorer.
          </note>
          <note>
            Fru talman! Även om vi har gått från välgörenhet till välfärdspolitik
            finns det fortfarande mer att önska och att göra för att personer
            med funktionshinder ska ha lika möjligheter. Det är en stor utmaning
            för oss alla. Tack och lov upplever jag i dag betydligt större
            intresse och engagemang i många olika samhällssektorer. Jag tror
            också att många av utgångspunkterna i den nationella handlingsplanen
            skapar mycket goda förutsättningar för att successivt nå målsättningarna.
          </note>
          <note>
            Jag upplever också att handikappolitiken står på en mycket stabil
            grund. Genom att vi har ordning på statsfinanserna finns inte
            ständigt hotet om akut brist på pengar och därmed snabba beslut
            som kan påverka den enskilde negativt. Vi som har varit med några
            år vet väl hur det var på den tiden då vi varje år hade underskott
            i assistansreformen.
          </note>
          <note>
            Särskilt viktigt är det att kunna trygga reformen med personlig
            assistans, som betyder att många personer med funktionshinder
            av omfattande karaktär får möjlighet till ett liv med ökad valfrihet,
            större inflytande och bättre livskvalitet. Regeringen föreslår
            därför att anslagen till personlig assistans ska öka med ca 1
            miljard kronor 2003.
          </note>
          <note>
            Möjligheten till personlig assistans kräver naturligtvis också
            att det finns assistenter tillgängliga. Det är därför positivt
            att det har gjorts en översyn bland annat vad gäller förutsättningar
            för den framtida rekryteringen. Regeringen arbetar med den avlämnade
            rapporten sedan tidigare.
          </note>
          <note>
            Samtidigt ska sägas att det finns en del frågor inom ramen för
            LSS och LASS som behöver ses över ytterligare. Tidigare talare
            har nämnt att utskottet därför anser att regeringen bör göra en
            kartläggning och analys av hur tillämpningen ser ut vad gäller
            makars och sambors gemensamma ansvar för hem och hushåll när den
            ene är funktionshindrad och har rätt till personlig assistans.
            Utskottet anser också att det behövs en kartläggning och analys
            av hur barns rätt till personlig assistans utvecklats i tillämpningen.
          </note>
          <note>
            Regeringen bör också återkomma till riksdagen med en redovisning
            av resultaten i dessa båda avseenden samt, om det behövs, även
            med förslag till åtgärder.
          </note>
          <note>
            Vidare anser utskottet att det mot bakgrund av bestämmelserna
            i socialtjänstlagen finns skäl att kartlägga och analysera hur
            psykiskt funktionshindrades behov av någon form av sysselsättning
            i realiteten tillgodoses. Utskottet anser det också värdefullt
            att kartlägga och analysera huruvida psykiskt funktionshindrade
            får daglig verksamhet enligt lagen om särskild service till vissa
            funktionshindrade. Regeringen bör även i dessa båda avseenden
            återkomma till riksdagen med redovisning av resultaten och förslag
            till åtgärder. Detta innebär att en del motioner delvis bifalls.
          </note>
          <note>
            Herr talman! Det behövs åtgärder för att förbättra tillämpningen
            av bilstöd till personer med funktionshinder. Av det skälet lämnade
            riksdagen ett tillkännagivande till regeringen i samband med behandlingen
            av 2002 års budgetproposition. Flera har också tagit upp detta
            i sina anföranden. Frågan om effektiviseringar och förbättringar
            av tillämpningen av bilstöd bereds för närvarande i Regeringskansliet,
            och utskottet kan konstatera att regeringen har för avsikt att
            snarast återkomma i frågan.
          </note>
          <note>
            Jag vill också kommentera bidrag till handikapporganisationer.
            Det stödet fördelas av Socialstyrelsen enligt en ny förordning.
            Sedan den nya förordningen trädde i kraft har anslaget höjts med
          </note>
          <note>
            28 miljoner kronor per år. Övervägande delen av handikapporganisationerna
            anser att det nya regelsystemet är bättre och mer rättvist än
            det tidigare, men ett fåtal gamla organisationer har fått kraftigt
            minskade bidrag. Jag kan då tillsammans med utskottet i övrigt
            konstatera att regeringen anser att dessa negativa effekter bör
            begränsas. Regeringen har för avsikt att återkomma i samband med
            den ekonomiska vårpropositionen 2003. Jag kan också säga att det
            ska utgå fortsatt stöd till nationella anhörigorganisationer.
          </note>
          <note>
            Herr talman! Jag ska också kommentera de reservationer som anser
            att LSS och LASS helt ska förstatligas. Jag är inte beredd att
            biträda den åsikten.
          </note>
          <note>
            Min uppfattning är att alla i grunden ska ha rätt att behandlas
            som vilken kommuninvånare som helst.
          </note>
          <note>
            Jag kan inte se varför vi ska skilja ut behov i skolan eller
            äldreomsorgen från behov till följd av ett funktionshinder. Däremot
            är det oerhört angeläget att, precis som för övriga kostnader
            i till exempel en kommun, ha ett utjämningssystem som balanserar
            olika skillnader. Jag har själv tillsammans med andra ledamöter
            i en kommitté ganska nyligen till regeringen överlämnat ett betänkande
            som föreslår ett utjämningssystem för LSS-kostnader. Låt oss hoppas
            att det kan bli ett fungerande utjämningssystem. Om det i framtiden
            visar sig att vi inte klarar av att utjämna kostnadsskillnader
            mellan kommuner låter vi det sista alternativet bli att ta en
            diskussion om ett förändrat huvudmannaskap eller en annan finansiering
            av LSS.
          </note>
          <note>
            Mycket kort ska jag kommentera en del frågor.
          </note>
          <note>
            Jag förstår inte moderaternas anförande över huvud taget. Moderaterna
            har på flera punkter massor av förslag, och de har inte en spänn
            i budgeten för detta!
          </note>
          <note>
            Men det kanske inte är så ovanligt. Återigen: Det går bra att
            prata, men när förslagen ska finansieras finns det inte så mycket
            kvar.
          </note>
          <note>
            Herr talman! Till sist vill jag yrka bifall till förslagen i
            socialutskottets betänkande SoU1 samt avslag på samtliga reservationer
            och motioner.
          </note>
          <note type="speaker">
            Anf. 105 ANNIKA QARLSSON (c) replik:
          </note>
          <note>
            Herr talman! Mycket har hänt under de senaste åren när det gäller
            de funktionshindrade. Jag håller med Catherine Persson om detta.
            Men det finns fortfarande en viss skillnad mellan dem som har
            handikapp som tydligt syns och dem som bär det inombords. Jag
            tog upp en fråga i mitt anförande som gäller den grupp som har
            kognitiva funktionsnedsättningar. Jag skulle gärna vilja höra
            vad det finns för argument för att den här gruppen inte fick vara
            med i kartläggningen i det tillkännagivande som har gjorts.
          </note>
          <note type="speaker">
            Anf. 106 CATHERINE PERSSON (s) replik:
          </note>
          <note>
            Herr talman! Jag kan mycket väl förstå Annika
          </note>
          <note>
            Qarlssons synpunkt på behovet av att diskutera en utvidgning
            av personkretsen, och därmed också föra ett resonemang om huruvida
            personer med kognitiva funktionshinder ska tillhöra personkretsen
            eller ej.
          </note>
          <note>
            Jag bedömer dock i dag, tillsammans med en del andra, att det
            inte bara är de människorna med den typen av funktionshinder som
            borde tillhöra personkretsen. Vi bedömer därför att vi i dag inte
            skulle orka med att göra en översyn av alla grupper eftersom frågan
            då skulle bli väldigt vid.
          </note>
          <note>
            Det är lite gulligt att höra när Kenneth Johansson ibland säger
            att han bara vill ha en liten utredning som inte behöver innebära
            så mycket. Jag tror inte att det är så enkelt. Jag har utrett
            detta och följt det några år. Om vi verkligen skulle tillsätta
            den utredningen och stoppa in ganska många frågor skulle det bli
            en jättelik utredning som skulle omfatta oerhört stora delar LSS
            och LASS. Därför bedömer jag i dagsläget att det mest smakliga
            som kan få snabbast effekt är de tillkännagivanden som vi nu har
            kommit överens om i utskottet.
          </note>
          <note type="speaker">
            Anf. 107 ANNIKA QARLSSON (c) replik:
          </note>
          <note>
            Herr talman! Det är väldigt positivt att vi har kommit så långt
            på väg. Jag känner också att det skulle vara en så otroligt viktig
            signal till de här grupperna att det inte bara är de synliga handikappen
            som räknas. Om vi går tillbaka historiskt gick benbrott och ryggbesvär
            före de psykiska bekymrena.
          </note>
          <note>
            I dag vet vi att man kan ha samma bekymmer även om det inte syns
            utanpå.
          </note>
          <note>
            Kommer ni att fortsätta att bevaka detta? Kommer det att finnas
            med längre fram? Eller är det en grupp som får klara sig på egen
            hand? Kommer de att finnas med i tankarna längre fram? Vi från
            vårt håll kommer att driva att de ska finnas med.
          </note>
          <note type="speaker">
            Anf. 108 CATHERINE PERSSON (s) replik:
          </note>
          <note>
            Herr talman! Jag vill säga till Annika Qarlsson att alla människor
            med olika typer med funktionshinder finns med, i alla fall i mina
            tankar. Det finns ett värde i att vi ser till att alla får sina
            behov tillgodosedda.
          </note>
          <note>
            Alla får det inte i dag inom ramen för LSS. En del får det i
            stället inom ramen för socialtjänstlagen. En del får det tyvärr
            inte där heller. Vi måste naturligtvis fortsätta att arbeta med
            de här frågorna.
          </note>
          <note>
            Jag vill inte lura funktionshindrade, och därför måste vi se
            till att vi har pengar att betala för de reformer som vi vill
            genomföra. Jag anser inte att vi kan göra det i dag utan att det
            blir en underfinansierad reform.
          </note>
          <note>
            Sedan hoppas jag också att Centern biträder oss om det nu blir
            ett förslag i enlighet med den utredning som gäller för LSS kostnadsutjämning.
            I dag är det faktiskt väldigt stora kostnadsskillnader i vissa
            kommuner. Ett sätt att nå en snabbare förändring för att lösa
            de stora kostnadsskillnaderna är faktiskt att ha ett mellankommunalt
            kostnadsutjämningssystem. Det skulle också innebära att människor
            som ibland måste flytta till en annan kommun för att få en specifik
            verksamhet som inte finns i hemkommunen har möjlighet till detta
            eftersom pengarna kommer att tillfalla den kommun där man bor,
            vilket inte är fallet i dag eftersom folkbokföringen inte alltid
            fungerar, om jag får uttrycka det så.
          </note>
          <note>
            Centerns representant i utredningen delade vår uppfattning. Vi
            hoppas att det kan bli så här i kammaren också när det väl blir
            en proposition, om det nu blir det. Låt oss återkomma till det.
            Vi har ett förslag på gång som gäller kostnadsskillnaderna. Utredningen
            har också skrivit i betänkandet att det måste föras en diskussion
            om de kostnadsökningar som finns. Det går inte att säga att vi
            med automatik ska ha ett direktuttag från statskassan, som en
            del av de andra borgerliga partierna gjorde. Om alla utredningar
            skulle göra det har vi snart tömt den generella påsen.
          </note>
          <note type="speaker">
            Anf. 109 ANNE MARIE BRODÉN (m) replik:
          </note>
          <note>
            Herr talman! Jag undrar om Catherine Persson har läst Idé och
            verklighet i handikappolitiken som jag hänvisade till i mitt anförande.
            Där pekar man på de bekymmer som finns i den svenska handikappolitiken
            i dag. Det finns många vackra mål, och vi är överens om många
            av dem, men det är lite svårare att hitta konkreta saker som är
            genomförda och kan följas upp. Detta med att slåss, rätten att
            överklaga och den enskildes rätt att få den hjälp som man har
            rätt att få har du inte pratat så mycket om i ditt anförande.
            Hur ser ni på att införa mer rättigheter direkt riktade till den
            enskilde personen?
          </note>
          <note type="speaker">
            Anf. 110 CATHERINE PERSSON (s) replik:
          </note>
          <note>
            Herr talman! Jag tror att jag har läst delar av den rapporten,
            men jag är inte säker på det. Man läser hemskt många olika rapporter.
            Jag vände mig inte emot att verklighetsbilden kanske inte stämmer
            överens. Det jag var lite frågande inför var den politik som Anne
            Marie Brodén framförde som Moderaternas. Det lät ungefär som om
            Moderaterna hade väldigt många förslag på lösningar. Men vad jag
            kan se har Moderaterna inte avsatt medel på något annat sätt än
            regeringen för att komma med dessa lösningar. Då tycker jag inte
            att det finns så mycket substans i det som Anne Marie Brodén framförde
            i sitt anförande.
          </note>
          <note>
            Moderaterna skriver i sitt budgetförslag att man vill satsa 1,9
            miljarder mer än regeringen på assistansersättningen. Det är endast
            en flytt mellan olika konton. Det är kostnader som i dag innehas
            av kommunerna. Moderaterna skriver i sin reservation, eller om
            det var det särskilda yttrandet, att man har för avsikt att utöka
            assistansreformen och beräknar den till ca 1 miljard kronor. 900
            miljoner skulle gå till att ersätta staten för de kostnader man
            får ta över från kommunerna. Men kommunernas kostnader beräknas
            i dag till 1,9 miljarder. Antingen skulle detta innebära att det
            saknas pengar eller också har ni helt enkelt tänkt fel. Då blir
            min fråga till Anne Marie Brodén:
          </note>
          <note>
            Menar ni på fullt allvar att ni ska underfinansiera assistansreformen
            igen som ni gjorde under de år då ni hade regeringsmakten? Eller
            är det bara en taskig ekonomisk bedömning?
          </note>
          <note type="speaker">
            Anf. 111 ANNE MARIE BRODÉN (m) replik:
          </note>
          <note>
            Herr talman! Jag förstår att Catherine Persson inte vill svara
            på min fråga om vad man tycker om alla de
          </note>
          <note>
            5 000 personer som har gett besked om hur man upplever handikappolitiken
            i dag. Det är en intressant läsning. Det är en alldeles nyutgiven
            rapport om hur man faktiskt upplever handikappolitiken i dagens
          </note>
          <note>
            Sverige.
          </note>
          <note>
            När det gäller assistansersättningen hörde jag
          </note>
          <note>
            Catherine säga att hon kommer ihåg den tiden när man hade underskott
            här i riksdagen, och det är skönt att slippa det. Men då finns
            ju underskotten i kommunerna i stället, precis som du pekar på.
            Det är förändrade kostnader på 6,7 miljarder ute i kommunerna.
          </note>
          <note>
            Det leder till stora bekymmer. Om den enda lösningen är att skapa
            en omfördelning mellan kommunerna eller om det vore bättre att
            låta pengarna följa den enskilde vill vi ta reda på genom den
            utredning om
          </note>
          <note>
            LSS som vi vill se. Jag tror att det vore angeläget att vi kunde
            enas om detta.
          </note>
          <note type="speaker">
            Anf. 112 CATHERINE PERSSON (s) replik:
          </note>
          <note>
            Herr talman! Jag konstaterar att jag inte fick något svar på
            min fråga om hur Moderaterna hade tänkt sköta finansieringen av
            det förändrade huvudmannaskapet när det gäller assistansreformen.
          </note>
          <note>
            Sedan minns jag också mycket väl att den borgerliga regeringen
            uppskattade kostnaden reformen till 2
          </note>
          <note>
            miljarder en gång i tiden. I dag ligger den på minst
          </note>
          <note>
            8 ½ miljard. Jag vill nog påstå att den socialdemokratiska regeringen
            har tillskjutit rätt så mycket pengar. Väldigt många kommuner
            har naturligtvis också tillskjutit pengar under den här tiden.
          </note>
          <note>
            Som jag sade till centerpartisten i mitt tidigare anförande har
            samtliga partier en uppgift att ta en diskussion om hur vi ska
            klara den gemensamma välfärden. Jag tror inte att Moderaternas
            enorma skattesänkningar på flera hundra miljarder skulle underlätta
            detta.
          </note>
          <note>
            Sedan gällde det dessa 5 000 personer. Jag har kanske inte läst
            just den rapport som Anne Marie
          </note>
          <note>
            Brodén hänvisar till. Min uppfattning är att vi på olika sätt
            ska driva den nationella handlingsplanen så mycket vi bara kan.
          </note>
          <note>
            Men det handlar också om att vi alla ska hjälpas åt att göra
            det. Och återigen: Vi får inte mer av insatser till personer med
            funktionshinder genom att införa en rättighetslagstiftning, om
            vi samtidigt automatiskt sänker skatterna, som Moderaterna vill
            göra i det här avseendet.
          </note>
          <note>
            Väldigt många av de 5 000 funktionshindrade skulle sannolikt
            drabbas av Moderaternas förslag om extra karensdag och sjukpenning
            som baseras på den tidigare inkomsten. Är man sjuk får man lägre
            inkomst, och det innebär att ju sjukare man blir, desto fattigare
            blir man. Jag tror inte att de 5 000 personerna skulle uppskatta
            en sådan åtgärd.
          </note>
          <note type="speaker">
            Anf. 113 MARITA ARONSON (fp) replik:
          </note>
          <note>
            Herr talman! Catherine Persson talade så väl och så varmt om
            bättre tillgänglighet för våra handikappade, och du gav många
            exempel på de svårigheter som de utsätts för. Du talar om att
            ni vill byta perspektiv och riva hinder och att vi behöver mer
            engagemang i de här frågorna för att skapa en bättre tillgänglighet.
            Jag tror inte att det bara gäller ett engagemang. Jag kan inte
            riktigt förstå varför ni säger nej till vårt förslag om att under
            en femårsperiod ge en miljard per år i stimulansbidrag för en
            bättre tillgänglighet. Jag tror att det skulle vara ett bra sätt
            att få i gång det här arbetet, så att det går lite snabbare. Som
            vi har hört från flera talare och som du själv har sagt går det
            nu alldeles för långsamt.
          </note>
          <note>
            Jag vill därför fråga varför ni inte kan säga ja till ett sådant
            bra förslag.
          </note>
          <note type="speaker">
            Anf. 114 CATHERINE PERSSON (s) replik:
          </note>
          <note>
            Herr talman! Här gör Folkpartiet och de andra partierna olika
            bedömningar. Jag ska inte bombsäkert säga att Folkpartiets modell
            inte skulle kunna genomföras. Jag tror dock inte att det är den
            rätta vägen. Vi har under långa tider och på många olika sätt
            försökt stimulera till en bättre tillgänglighet, men min erfarenhet
            är att man på myndigheter, ute i kommuner och i företag sitter
            och väntar på extra pengar. Man fortsätter att säga att någon
            måste tillrättalägga sin verksamhet för att passa alla likaväl
            som separata insatser som ska passa funktionshindrade. Då missar
            man poängen med funktionshinder.
          </note>
          <note>
            Jag vill naturligtvis inte utesluta att vi skulle kunna få en
            eller annan hiss lite snabbare, men hissarna är kanske inte det
            viktigaste resultat som vi måste uppnå på lång sikt, utan då gäller
            det attitydförändringar.
          </note>
          <note>
            Herr talman! Vi har gjort olika bedömningar av hur vi ska fördela
            pengarna. Folkpartiet lägger en del pengar på sin tillgänglighetsreform
            men väljer att i stället sänka anslaget till exempel till arbetsmarknadspolitiken.
            Jag måste i det sammanhanget också säga att Folkpartisterna har
            en del borgerliga kolleger vilka, som jag nyss sade, har för avsikt
            att sänka sjukpenningen och lägga till en karensdag. Vi har bedömt
            att det inte skulle gynna personer med funktionshinder. Tillgänglighet
            handlar inte bara om trappor och hissar utan också om att ibland
            faktiskt kunna få vara borta från arbetet när man är sjuk, något
            som man kanske är lite oftare om man är funktionshindrad. Karensdag
            och försämrad sjukpenning är därför oerhört kännbara för de här
            människorna. Vi har alltså gjort olika bedömningar i det avseendet.
          </note>
          <note type="speaker">
            Anf. 115 MARITA ARONSON (fp) replik:
          </note>
          <note>
            Herr talman! Jag känner att Catherine Persson börjar vackla något
            och att hon kanske kan tänka över det här förslaget. Jag tror
            att det är ett bra förslag.
          </note>
          <note>
            Jag tycker vidare att du inte ska blanda ihop vårt partis uppfattning
            med andra partiers. Nu gäller det
          </note>
          <note>
            Folkpartiets politik, och vi tycker att frågan om tillgängligheten
            är jätteviktig. Gå alltså hem och fundera!
          </note>
          <note type="speaker">
            Anf. 116 CATHERINE PERSSON (s) replik:
          </note>
          <note>
            Herr talman! Jag har lärt mig att man som politiker aldrig ska
            utesluta någonting eftersom omgivning och förutsättningar kan
            förändras. Men jag tror fortfarande att den väg vi ska följa är
            den som vi hittills har gått in på. Vi får väl se huruvida det
            kan komma till kompletterande åtgärder framöver. Jag vill ändå
            betona att jag tror att den politik som Folkpartiet i övrigt har
            valt med enorma skattesänkningar och indragningar på en del andra
            områden skulle slå betydligt hårdare mot personer med funktionshinder.
            Jag ser hellre att vi inte har de här tillgänglighetsmiljarderna
            utan försöker jobba med de här frågorna på det sätt som vi redan
            har börjat göra.
          </note>
          <note type="speaker">
            Anf. 117 ULRIK LINDGREN (kd) replik:
          </note>
          <note>
            Herr talman! Catherine Persson har talat väl om den generella
            välfärdspolitiken. Jag och Kristdemokraterna kan i allt väsentligt
            hålla med, och vi ska kämpa för den. Inte minst gäller det de
            funktionshindrades rätt till den gemensamma välfärden.
          </note>
          <note>
            Frågan är dock hur Catherine Persson ser på möjligheterna för
            kommunerna att under den nuvarande nationella politiken förbli
            en bra verkstad för välfärdspolitiken. Vi har tidigare i debatten
            i dag redogjort för Landstingsförbundets och Kommunförbundets
            gemensamma redovisning där det anges att nettotillskottet till
            kommunsektorn är på minus 2 miljarder kronor. Om även värdeurholkningen
            och bristande kompensation för pris- och löneökning räknas in
            överstiger indragningarna tillskotten med 16 miljarder. Samtidigt
            får vi hela tiden - senast också i dag i kammaren - umgås med
            den socialdemokratiska nysvenskan om "att det satsas".
          </note>
          <note>
            Vi vet att spelvillkoren för kommunerna har blivit allt tuffare.
            Nu har vi också fått i svart på vitt redovisat av Landstingsförbundet
            och Kommunförbundet att det ekonomiskt blir allt tuffare. Nettobidraget
            till kommunerna minskar undan för undan.
          </note>
          <note>
            Hur ser Catherine Persson på kommunernas möjlighet att förbli
            en bra verkstad för välfärdspolitiken?`
          </note>
          <note type="speaker">
            Anf. 118 CATHERINE PERSSON (s) replik:
          </note>
          <note>
            Herr talman! Hur vi ska klara den framtida välfärden beror inte
            bara på det arbete som vi bedriver i socialutskottet utan det
            är en angelägenhet som är beroende av hela landet och hela världen.
            Det går inte att i alla stycken sia om vår ekonomis framtid.
          </note>
          <note>
            Jag tror dock att vi skapar de absolut bästa förutsättningarna
            om vi fortsätter att bedriva en generell välfärdspolitik och inte
            börjar dela upp den till exempel i olika försäkringslösningar
            eller dylikt, som man ibland förespråkar. Jag tror också att vi
            måste ha täckning för de reformer som vi på skilda sätt förespråkar
            från de olika partierna.
          </note>
          <note>
            Jag tycker vidare att det är lite märkligt att Kristdemokraterna
            till exempel i det här fallet går fram med förslag om en hjälpmedelsgaranti,
            något som jag som hjälpmedelsutredare vet skulle innebära kraftigt
            ökade kostnader för kommuner och landsting eftersom Kristdemokraterna
            inte tillför några extra medel.
          </note>
          <note>
            Jag skulle gärna vilja höra hur Kristdemokraterna vill klara
            den situationen.
          </note>
          <note type="speaker">
            Anf. 119 ULRIK LINDGREN (kd) replik:
          </note>
          <note>
            Herr talman! Visst tillför vi resurser. I ärlighetens namn ska
            dock sägas att de naturligtvis inte är tillräckliga för kommunernas
            framtida uppgifter. Vi är övertygade om att det också måste till
            olika prioriteringar.
          </note>
          <note>
            Dock kvarstår frågan hur ni kan fortsätta med nysvenskan med
            tal om "satsning" när ni i själva verket tillför mindre pengar
            till kommuner och landsting. Värdeurholkning och så vidare gör
            att kommuner och landsting under de senaste åren i själva verket
            har fått tackla dramatiska svårigheter, och den utvecklingen fortsätter.
          </note>
          <note type="speaker">
            Anf. 120 CATHERINE PERSSON (s) replik:
          </note>
          <note>
            Herr talman! Jag har läst Kristdemokraternas budgetmotioner för
            de senaste åren och konstaterat att ni ofta använder samma pengar
            flera gånger på olika utgiftsområden. Det brukar inte vara särskilt
            lyckosamt när man i slutänden ska försöka få det att gå i hop.
          </note>
          <note>
            Jag förstår vidare inte riktigt vad Ulrik Lindgren menade när
            han talade om nysvenska och satsning.
          </note>
          <note>
            Om vi inte för sex till sju år sedan hade givit pengar till kommunerna
            hade situationen i dag varit helt annorlunda. Det tillskottet
            berodde naturligtvis på den ekonomiska kris som vi hade under
            mitten av 90-
          </note>
          <note>
            talet.
          </note>
          <note>
            Jag vill också fråga Kristdemokraterna eftersom vi nu primärt
            har att behandla handikappolitiken: Tror
          </note>
          <note>
            Kristdemokraterna att funktionshindrade får det bättre i sin
            vardag med fler karensdagar och sänkt sjukpenning? Tyvärr har
            Ulrik Lindgren dock inte någon replik kvar för att svara på detta.
          </note>
          <note type="speaker">
            Anf. 121 GABRIEL ROMANUS (fp):
          </note>
          <note>
            Herr talman! Förr i världen, när herr förste vice talmannen påbörjade
            sin långa parlamentariska bana, var det en hederssak för statsråden
            att vara närvarande i riksdagen när propositioner inom deras ansvarsområde
            behandlades, särskilt naturligtvis när budgeten debatterades.
          </note>
          <note>
            Såvitt jag har kunnat upptäcka finns inget av de tre statsråden
            i Socialdepartementet här, vilket förmodligen får tolkas som att
            de har något viktigare för sig. Jag har svårt att veta vad det
            är som kan vara viktigare för en regering än att få igenom sina
            budgetförslag i riksdagen. Men vi kanske så småningom får en förklaring
            på.
          </note>
          <note>
            Jag har begärt ordet, herr talman, för att säga några ord om
            det som på det politiska språket numera kallas för "politikområdet
            folkhälsa". Det som är typiskt för det här området är att man
            vill arbeta förebyggande. Det är självklart mer humant, och också
            mer ekonomiskt, att förebygga sjukdom, ohälsa och skador än att
            vänta tills de här problemen har uppstått och då försöka reparera
            dem.
          </note>
          <note>
            I det förebyggande arbetet talar man ju ofta om information och
            program av olika slag. Men det är viktigt att också komma ihåg
            att det i förbyggande arbete ofta är ännu mer effektivt att förändra
            miljön i vid mening, förändra den lagstiftning som gäller till
            exempel kommersiell aktivitet inom olika sektorer.
          </note>
          <note>
            Enligt uppgift fattar regeringen i dag beslut om den proposition
            om folkhälsoarbetet som sedan länge har varit aviserad och efterlängtad.
            Nu är det inte den nuvarande folkhälsoministerns fel att det här
            har tagit tid, och det viktigaste är naturligtvis att propositionen
            är bra när den kommer, inte huruvida den kommer sent. Om den är
            bra eller inte får vi se. Det får vi återkomma till.
          </note>
          <note>
            Inom det här området finns det flera myndigheter.
          </note>
          <note>
            En av de viktiga myndigheterna är Folkhälsoinstitutet. När Folkhälsoinstitutet
            kom till för tio år sedan tillhörde jag dem som inte var helt
            övertygade om att man behövde en särskild myndighet. Det kunde
            kanske ha klarats av Socialstyrelsen. Men när man ser på de gångna
            tio åren tycker jag att det är lätt att slå fast att Folkhälsoinstitutet
            har gjort ett bra arbete. Det har gjort mycket nytta just för
            att lyfta fram det förebyggande perspektivet på folkhälsan.
          </note>
          <note>
            Nu har Folkhälsoinstitutet blivit föremål för en omorganisation.
            Det är kanske inte helt ovanligt att regeringen, när den inte
            riktigt vet vad den ska göra och ser problemen torna upp sig,
            i alla fall vill visa musklerna genom att organisera om myndigheterna.
          </note>
          <note>
            Värdet av den här omorganisationen är såvitt jag kan se mycket
            tveksamt. Det Folkhälsoinstitutet ska göra framöver är egentligen
            samma uppdrag som man hade från början. Det kännetecknande för
            den här omorganisationen är väl framför allt att det talas om
            vad man inte ska göra. Man ska inte bedriva program.
          </note>
          <note>
            Man ska inte vända sig direkt till allmänheten. Sedan sägs det
            i nästa andetag att jodå, man kan visst bedriva program. Men då
            ska det vara efter uppdrag från regeringen i varje särskilt fall.
            Och så lämnas det ett antal sådana uppdrag, inom hiv/aids och
            på en del andra områden.
          </note>
          <note>
            Egentligen är det väl så att kärnan i den där omorganisationen
            är att regeringen och Regeringskansliet ska ha ett starkare grepp
            om detaljerna och detaljstyrningen av Folkhälsoinstitutet - man
            kan undra till vilket värde. Dessutom har man genomfört ett namnbyte.
            Man kallar det numera för Statens folkhälsoinstitut. Jag vet inte
            om man tror att institutet blir mer populärt på det sättet. Då
            skulle man kanske ha kallat det för Kungliga Folkhälsoinstitutet
            i stället, men det har man lyckligtvis avstått ifrån.
          </note>
          <note>
            Enligt min uppfattning bör Folkhälsoinstitutet få ytterligare
            utvidgade uppdrag på en del områden, bland annat inom det så kallade
            HBT-området, som nämns i reservation 4. Jag stöder även reservation
            7, även om jag för att vinna tid avstår från att yrka bifall till
            den. Den gäller ju också den så kallade HBT-
          </note>
          <note>
            problematiken.
          </note>
          <note>
            På de områden där den här programverksamheten har avvecklats
            har man ibland varit lite dålig på att tala om vad som ska komma
            i stället. Det gäller till exempel det viktiga området allergi.
            Olika allergier är ett av våra absolut största folkhälsoproblem.
            Där har vi tyvärr inte fått klart för oss hur Folkhälsoinstitutets
            verksamhet ska ersättas. Man har bara skingrat den kompetens som
            fanns samlad inom Folkhälsoinstitutet.
          </note>
          <note>
            Till de allvarligaste hoten mot folkhälsan hör alkohol- och narkotikaproblemen
            och beroendeproblemen i vidare mening. Vi dricker mer i Sverige
            nu än vi har gjort på hundra år. Narkotikaanvändningen ökar också.
            Det här beror inte på att den restriktiva svenska politiken på
            de här områdena skulle ha varit misslyckad. Tvärtom ligger den
            väl i linje med modern forskning. Det beror i stället på att vi
            inte längre kan föra den politik som vi vill på grund av inflytande
            utifrån, som vi alla känner till.
          </note>
          <note>
            Nu har riksdagen antagit handlingsplaner både när det gäller
            alkohol och narkotika, och det är bra. Det är inget fel på de
            där planerna. Det man kan undra över är den mycket speciella organisation
            som har byggts upp. Dels är det en nationell ledningsgrupp, dels
            två olika organ inom Regeringskansliet, en alkoholkommitté och
            en så kallad narkotikasamordnare. Egentligen skulle väl de där
            två kunna samordnas inom samma organ. Jag kan förstå om man inom
            regeringen ibland, när det är ett akut läge, vill lyfta upp vissa
            frågor genom att bygga upp en organisation inom
          </note>
          <note>
            Regeringskansliet. Men det bör alltid vara tillfälliga åtgärder
            om vi ska ha det system som vi har i Sverige med självständiga
            myndigheter. Det var ju tänkt att
          </note>
          <note>
            Folkhälsoinstitutet skulle ha en sådan här samordnande funktion
            inom olika folkhälsosektorer. Inom en inte alltför lång framtid
            är det önskvärt att man överför de här organens arbete till Folkhälsoinstitutet
            och gör det till en reguljär verksamhet igen.
          </note>
          <note>
            Vi får som sagt tillfälle att återkomma till folkhälsofrågorna
            när propositionen läggs fram. Jag vill bara nämna en liten fråga,
            som kan verka som en detalj, men det är en viktig fråga. Det gäller
            vårt stöd till alkoholarbetet inom Världshälsoorganisationens
          </note>
          <note>
            Europaregion. Jag har nämnt det förut här, och folkhälsoministern
            reagerade positivt.
          </note>
          <note>
            Det är viktigt att det här arbetet inte läggs ned utan att det
            får resurser så att de länder som nu också blir med i EU, och
            som verkligen plågas av stora alkoholproblem, kan få hjälp från
            Världshälsoorganisationens Europaregion. Det är också ett svenskt
            intresse eftersom Världshälsoorganisationen har en nyckelroll
            både i arbetet med de här frågorna i Östoch Centraleuropa och
            när det gäller EU:s arbete för att bygga upp en ny alkoholstrategi,
            vilket man ska göra på svenskt initiativ. Då behövs Världshälsoorganisationens
            kapacitet, och det är alltså ett stort intresse för oss.
          </note>
          <note>
            När det gäller spelfrågorna kan man inte med den bästa vilja
            i världen säga att Sverige har en bra politik. Tvärtom har de
            statliga bolagen förmodligen förvärrat problemen genom en intensiv
            marknadsföring och genom att introducera nya, beroendeskapande
            spelformer. Nu ska vi eventuellt få en spelpolitik.
          </note>
          <note>
            Folkhälsoinstitutet ska snart redovisa ett uppdrag. Det gäller
            naturligtvis inte bara att ta hand om dem som skadas av för mycket
            spelande utan det gäller framför allt också här att arbeta förebyggande.
            Här föreslår utskottet att riksdagen ska göra ett tillkännagivande.
          </note>
          <note>
            Det får ses som ett uttryck för, har jag uppfattat det som, en
            oro inom socialutskottet över de här frågornas allvar och över
            det faktum att vi ännu inte har fått någon ordentlig spelpolitik.
          </note>
          <note>
            Herr talman! Den svenska folkhälsan är god. Men som Elina Linna
            var inne på är den ojämnt fördelad.
          </note>
          <note>
            Dessutom är det allvarliga hot vid horisonten. Det är viktigt
            att det förebyggande arbetet får tillräckliga resurser. Från Folkpartiets
            sida ansåg vi att man borde ha reserverat medel för den nya folkhälsopropositionen.
            Det är överspelat nu. Jag hoppas bara att propositionen verkligen
            anvisar hur vi ska arbeta framöver på ett mer effektivt sätt.
          </note>
          <note>
            Jag har inga yrkanden. Jag stöder de reservationer där Folkpartiets
            representanter är med utom reservation 18. Jag anser nämligen
            att läkemedel, liksom en del andra riskabla varor, lämpligen bör
            säljas utan konkurrens och privat vinstintresse.
          </note>
          <note>
            Herr talman! Avslutningsvis vill jag önska förste vice talmannen
            en god jul och också ett gott nytt år med nya stimulerande arbetsuppgifter.
          </note>
          <note type="speaker">
            Anf. 122 LENNART AXELSSON (s):
          </note>
          <note>
            Herr talman! Jag är inte döv. Uppenbarligen är inte heller herr
            talman döv. Ingen av socialutskottets ledamöter är döv, i alla
            fall inte som jag känner till.
          </note>
          <note>
            Vi har alla förmånen av att ha utrustats med en någorlunda väl
            fungerande hörsel. Men när statsbidragen till tolktjänster för
            döva ska fördelas betraktas även vi som döva.
          </note>
          <note>
            Vi socialdemokrater från Örebro län tycker att det är ett tokigt
            sätt att fördela dessa pengar på. Om vi i stället valde att fördela
            resurserna efter hur många verkligt döva som bor i varje län skulle
            alla pengarna gå till det som var meningen med statsbidraget,
            nämligen till tolktjänster åt hörselskadade och döva.
          </note>
          <note>
            Herr talman! När riksdagen 1993 fattade beslut om att inrätta
            särskilda statsbidrag till tolktjänster för döva gjordes detta
            dels för att kompensera landstingen för deras kostnader för ett
            utökat uppdrag, dels som en stimulans till fortsatt utveckling
            av tolktjänsten. I avvaktan på andra fördelningsnycklar fördelades
            bidragen helt i relation till folkmängden. Det innebar en allvarlig
            snedfördelning av bidragen. Vissa län har ett fåtal döva invånare
            medan andra har ett stort antal. Det gör att några landsting får
            mer i bidrag än de har kostnader för, och hos andra räcker pengarna
            inte till. I slutändan drabbar detta naturligtvis de döva.
          </note>
          <note>
            Örebro län har utvecklats till ett centrum i Sverige vad gäller
            utbildningsmöjligheter för döva och hörselskadade. Det har inneburit
            att en så stor andel som
          </note>
          <note>
            15 % av landets döva valt att bosätta sig där. Ser man däremot
            till det totala antalet invånare i landet har endast 3 % valt
            Örebro.
          </note>
          <note>
            Sedan bidraget infördes 1993 har riksdagen, efter ett initiativ
            från Örebro, gjort en smärre förändring av fördelningen, men även
            efter denna förändring får de döva i Örebro län bara tillgång
            till 5 % av anslaget trots att de alltså utgör 15 % av det totala
            antalet döva i landet.
          </note>
          <note>
            Herr talman! Om man tittar på Socialstyrelsens senaste sammanställning
            av antalet beställda och utförda tolkuppdrag i landet visar den,
            inte särskilt överraskande, att det i Örebro län även i detta
            avseende handlar om runt 15 % av det totala antalet.
          </note>
          <note>
            Utskottet skriver i sitt ställningstagande till vår motion, So389,
            att man finner den föreslagna medelsfördelningen väl avvägd. Det
            har inte gått att i betänkandet läsa sig till vilka grunder detta
            ställningstagande bygger på. Mot bakgrund av de argument jag anfört
            har jag svårt att förstå vilka sakliga skäl som skulle kunna vara
            tillräckligt starka för att ge stöd åt en sådan slutsats.
          </note>
          <note>
            Herr talman! I Örebro län är vi stolta över att kunna erbjuda
            döva och hörselskadade en god miljö, och vi har en stark vilja
            och ambition att ytterligare förbättra den. Vi kommer att fortsätta
            det arbetet, men vi vänder oss emot att de statsbidrag som i dag
            är avsatta för att göra det lättare att vara döv i Sverige har
            så dålig träffsäkerhet att de inte gör den nytta som de skulle
            kunna göra.
          </note>
          <note>
            Jag har inget yrkande, men jag hoppas att utskottet tar till
            sig våra synpunkter. Vi lovar att återkomma i frågan så länge
            vi anser att pengarna kan användas bättre än vad fallet är i dag.
          </note>
          <note>
            I detta anförande instämde Helena Zakariasén,
          </note>
          <note>
            Ameer Sachet, Nils-Göran Holmqvist och Matilda
          </note>
          <note>
            Ernkrans (alla s).
          </note>
          <note type="speaker">
            Anf. 123 LENA ADELSOHN LIL-JEROTH (m):
          </note>
          <note>
            Herr talman! Jag vill tacka för den tekniska hjälpen här. Jag
            tillhör gruppen hörselskadade, men det finns teknik för allt.
          </note>
          <note>
            Jag vill gärna tala för min motion So285 om fler vårdplatser
            för kriminella och missbrukande ungdomar, samt för att monopolet
            för SIS, Statens institutionsstyrelse, ska upphävas.
          </note>
          <note>
            Jag inser att mitt förslag inte kommer att vinna bifall här i
            kammaren, i alla fall inte i år. Därför kommer jag heller inte
            att yrka något denna gång. Däremot vill jag ta chansen att plädera
            för min motion, som förmodligen återkommer vid nästa motionsperiod.
            Situationen inom tvångsvården lär inte vara så mycket annorlunda
            då.
          </note>
          <note>
            I Sverige är det inte särskilt kontroversiellt att tala om narkotikans
            förödande verkan på människors hälsa och sociala liv. En absolut
            majoritet av såväl svenska folket i gemen som politikerna är eniga
            om att målet måste vara ett narkotikafritt samhälle. Så är det
            som bekant inte överallt i Europa. På många håll har man helt
            enkelt kapitulerat, och knarkandet sker tämligen öppet.
          </note>
          <note>
            Därför är jag glad över den nya socialtjänstministern Morgan
            Johanssons uttalanden om att missbrukarvården måste förbättras.
            Hur det ska gå till kommer vi att få många chanser att prata om,
            både i och utanför denna kammare. Sannolikt är den restriktiva
            inställningen ett viktigt skäl till att ungdomar i Sverige trots
            allt testar narkotika i mindre utsträckning än jämnåriga kamrater
            på andra håll i Europa.
          </note>
          <note>
            Men situationen är allvarlig nog ändå. Alltför många lockas att
            testa narkotika och fastnar. Det handlar då inte bara om lidande,
            utan även om stora pengar. Enligt BRÅ kostar en kriminell narkoman
            ungefär 19 000 kr om dagen, och Sverige har redan i dag minst
            26 000 tunga narkomaner. Experter på det så kallade fältet talar
            dessutom om stora mörkertal.
          </note>
          <note>
            Den traditionella missbrukarkarriären som gick via cannabis till
            tyngre droger, och som förr kunde ta upp till ett par år, är i
            dag helt förändrad. Nu är det inte längre ovanligt att unga människor
            går direkt på heroin eller amfetamin. Det är en ny situation för
            alla som arbetar inom missbrukarvården. Många ungdomar får lättare
            tag på droger än alkohol. Beställningar kan till exempel tas upp
            i skolan, vilket många av oss tonårsföräldrar kan vittna om.
          </note>
          <note>
            Herr talman! När förebyggande arbete eller öppenvård inte räcker
            för att bryta missbruket eller en destruktiv livsstil återstår
            dessvärre endast tvång.
          </note>
          <note>
            LVU och LVM är två verktyg. Men nyttan av länsrättens domar om
            omhändertagande enligt LVU eller
          </note>
          <note>
            LVM begränsas av att det saknas behandlingsplatser.
          </note>
          <note>
            Det har såväl många kommuner som Riksrevisionsverket påpekat.
          </note>
          <note>
            I RRV:s rapport 2002:13 Ingen plats för ungdomar skriver man
            redan på första sidan: "RRV har funnit att platsbristen får allvarliga
            konsekvenser för både ungdomar och personal, inte bara under väntetiden
            i kommunerna utan även under vårdtiden på ungdomshemmen. Även
            rättssäkerheten riskeras på olika sätt."
          </note>
          <note>
            Statens institutionsstyrelse driver ett 50-tal institutioner
            och har monopol på den slutna ungdomsvården. Att de har för få
            behandlingsplatser - och väntetiderna därmed kan bli långa - är
            allvarligt nog.
          </note>
          <note>
            Många socialsekreterare anser, fortfarande enligt
          </note>
          <note>
            Riksrevisionsverket, att de tvingas låta tillgången på platser,
            i stället för ungdomarnas behov av vård, styra beslutet om omhändertagande.
            Det innebär alltså att socialtjänsten kollar om det finns någon
            plats innan de beslutar att ansöka om omhändertagande.
          </note>
          <note>
            Lika illa är det att Statens institutionsstyrelse, SIS, tillåts
            sätta sina egna priser och själv får avgöra på vilket behandlingshem
            ungdomarna ska placeras.
          </note>
          <note>
            Dessutom utvärderar SIS sin egen verksamhet.
          </note>
          <note>
            För mig låter detta orimligt. Det har emellertid inte tagits
            upp i Riksrevisionsverkets i övrigt kritiska rapport. Jag har
            i alla fall inte kunnat hitta något stycke som handlar om detta.
            För mig räcker det därför inte att "avvakta det pågående arbetet",
            som det står i utskottets ställningstagande på s. 85.
          </note>
          <note>
            Vad gör då de kommuner som inte kan få plats för de ungdomar
            som länsrätten har dömt till sluten vård?
          </note>
          <note>
            Teoretiskt sett har de möjlighet att få dispens för att själva
            driva ett LVU- eller LVM-hem i syfte att snabbt kunna inleda vården.
            Men det är fortfarande
          </note>
          <note>
            SIS som avgör vilka som ska placeras där. Detta görs inte av
            kommunens egen socialtjänst. I praktiken kan det innebära att
            kommunen Y måste ge förtur för tvångsomhändertagna ungdomar från
            kommunen X.
          </note>
          <note>
            Herr talman! Ett annat problem med SIS för kommunernas del är
            att många ungdomar rymmer från de slutna behandlingshemmen och
            kan ibland hålla sig gömda i både dagar och veckor. Men kommunerna
            tvingas ändå betala vårdkostnaden, som för var och en kan uppgå
            till drygt 5 000 kr per dygn.
          </note>
          <note>
            Regeringen föreslår i budgetpropositionen att SIS
          </note>
          <note>
            under 2003 ska få mer resurser, det vill säga pengar, för att
            kunna öka antalet platser på de särskilda ungdomshemmen. Därtill
            uttalar man en förhoppning om att kvaliteten ska öka.
          </note>
          <note>
            Frågan är bara hur långt det räcker. Ett grundläggande problem
            är monopolet i sig. Monopol gagnar aldrig utveckling och kvalitet.
            Att en enda aktör ska ha ensamrätt till marknaden, om man får
            uttrycka det så, ska ha såväl placerings- som vårdansvar, sätta
            priser och därtill själv utvärdera verksamheten tycker jag i grunden
            är fel. Det gagnar inte heller de missbrukande ungdomarna eller
            deras familjer som redan har det tufft nog.
          </note>
          <note type="speaker">
            Anf. 124 LOTTA N HEDSTRÖM (mp):
          </note>
          <note>
            Herr talman! Nästan sist på talarlistan är jag, men jag kan inte
            låta bli att ta tillfället i akt för att uttrycka några angelägna
            saker inom ett av socialpolitikens områden. Jag hoppas att alla
            ni som var före mig på talarlistan kan gå in med eventuella svar
            och repliker på dessa viktiga punkter som handlar om den före
            detta svenska alkoholpolitiken.
          </note>
          <note>
            Ett nyktert folk byggde landet, och ett alkoholskadat folk kommer
            att se välfärden sjunka i dyn. Om några dagar kommer nästa stora
            spritkran att öppnas för Sverige. Införselkvoterna, dikterade
            av EU-
          </note>
          <note>
            medlemskapet, stiger nu till fabulösa volymer.
          </note>
          <note>
            Vår klassiska svenska alkoholpolitik har blad för blad blivit
            avlövat. Öppettiderna har rykt, och lördagsöppet är ett faktum.
            Införselkvoterna har gradvis ökats, och skatten sänkts ett steg.
            Reklamreglerna har luckrats upp. Antalet utskänkningstillstånd
            har ökat med 79 % under 1990-talet. Våldet har ökat. Polisen räknar
            med att tre av fyra våldsbrott i dag är alkoholrelaterade.
          </note>
          <note>
            Så spriten flödar, och vinet rinner till som aldrig förr. Starkölsförsäljningen
            är i topp med en ökning på över 100 % bara under detta år. Vi
            har samtidigt och också tagit del av larmrapporter om skadeverkningar
            av den ökade konsumtionen. Det är sjunkande skadeåldrar, sjunkande
            debutålder, sjukdomar och skadestatistik som fullkomligt skjuter
            i höjden alltsedan EU-
          </note>
          <note>
            inträdet.
          </note>
          <note>
            Fritz Bolkestein, ansvarig kommissionär inom
          </note>
          <note>
            EU, säger att vår alkohollag strider mot EG-rätten.
          </note>
          <note>
            Där har sprit nämligen bara med jordbruk att göra.
          </note>
          <note>
            Därför handlar det inte om rätten till folkhälsa eller rätten
            till omsorg om skadeverkningarna. Det handlar inte om de i Sverige
            200 000 barn som växer upp i alkoholmiljöer med några av de 10
            % av de svenska vuxna som inte klarar av alkoholen. En bra tumregel
            är att själv räkna med att var tionde person man möter inte kan
            klara av att själv bestämma hur mycket och när man dricker. Det
            är värt att betänka.
          </note>
          <note>
            Nej, i EU handlar det om skador för handel och för konkurrens.
            Det är ideologi det.
          </note>
          <note>
            Herr talman! Jag hävdar här och nu och med bestämdhet att vi
            nog kommer att få ge upp allting av det som har konstituerat vår
            framgångsrika alkoholpolitik från efterkrigstiden fram till år
            1995. Det blir precis som vi dysterkvistar förutspådde och varnade
            för inför den dåvarande folkomröstningen, om inte vi i riksdagen
            reagerar.
          </note>
          <note>
            Skatten kommer annars att sänkas igen, detta det viktigaste av
            instrument vid sidan av öppettider och systembolagsmonopol. Danmark
            visar vägen. Spritkrängarna kommer nog att få vatten på sin sänkaskatten-kvarn
            genom att peka på hur många som dels reser dit och handlar billigt,
            dels smugglar och dels själva importerar. Att sänkt skatt sänker
            priset utan att sänka samvetet talar de tyst om. Fler kommer att
            köpa mer. Det är enkelt, och det är logiskt.
          </note>
          <note>
            I det här läget kommer den gamle arbetarrörelseekonomen P-O Edin
            med sina makalösa förslag att just sänka skatten med 45 % med
            argument som intill förblandning liknar vin- och spritleverantörernas.
          </note>
          <note>
            Men i hans utredning missar han helt folkhälsoaspekterna och
            samhällskostnaderna. Lägre skatt kommer att "skapa rättvisa" menar
            han. För vem, undrar jag? För arbetarklassen? För barnen i drabbade
            familjer? För u-länder, kanske, som kämpar förtvivlat för att
            inte i postkolonialismens era också fångas av
          </note>
          <note>
            Europas och Nordamerikas degenererade dryckesmönster? Skatteintäkterna
            kommer ändå att kunna öka, menar han. Men skadekostnaderna i samhället,
            hur mycket mer ökar de, menar Edin?
          </note>
          <note>
            Jag frågar nu socialutskottet och regeringen i den mån regeringen
            har någon representant i kammaren, men det konstaterade vi att
            vi inte hade: Kommer man att beakta den utredningen och rättfärdiga
            de groteska skattesänkningar som rekommenderas, och därmed visa
            att man inte längre bryr sig om hur mycket alkohol som konsumeras?
            Kommer man att öppna kranarna och blunda för vad det kostar bakvägen?
          </note>
          <note>
            Alkohol är inte bra för hjärtat eller blodomloppet.
          </note>
          <note>
            Det argumentet är nys. Jag kan meddela för alla er som omhuldar
            detta lilla spridda men ogrundade argumentet att det är vederlagt.
            Det är för alkoholindustrin som det är bra.
          </note>
          <note>
            I det här läget säger en ung, nytillträdd och kanske aningslös
            folkhälsominister att det nog inte finns några samband mellan
            ökad totalkonsumtion av alkohol och ett ökat narkotikamissbruk.
            Ser han inte att det rör sig om gift som gift, om samma flyktmekanismer
            och samma försvagning av samhällets stoppoch varningssignalssystem?
            Är han för oerfaren eller för opåläst?
          </note>
          <note>
            Allt kemiskt beroende, menar jag, har samma biokemiska grund,
            samma samhälleliga grund och samma psykologiska grund. Det ska
            han vara på det klara med i sin ämbetsutövning, anser jag. Annars
            kommer båda våra alkoholpolitiska och narkotikapolitiska handlingsplaner
            nu och i framtiden att vara helt verkningslösa. Människor super
            och drogar för att de mår dåligt, och människor mår dåligt för
            att de super och drogar. Vi i riksdagen måste och kan hejda eländet.
          </note>
          <note>
            Vi måste ta bättre tag inför nästa års budgetproposition.
          </note>
          <note>
            Tyvärr finns det i dag på delområdet alkohol bara en reservation.
            Den tänker jag inte yrka bifall till. Det är Moderaterna som lider
            av marknadsföringsförblindelsesyndromet. De reserverar sig för
            att avskaffa systembolagsmonopolet. Det är mycket tråkigt.
          </note>
          <note>
            En enkel men tydlig åtgärd vore i stället att införa en kort
            varningsrad på varje alkoholprodukt om dess farlighet, precis
            som vi har på kemikalier och tobaksprodukter. Alkohol, herr talman,
            är ett starkt gift.
          </note>
          <note type="speaker">
            Anf. 125 GABRIEL ROMANUS (fp) replik:
          </note>
          <note>
            Herr talman! Lotta N Hedström ställde frågor till regeringen
            och socialutskottet. Jag kan naturligtvis inte svara för regeringen.
            Det har Lotta N Hedström själv närmare till genom Miljöpartiets
            samarbete med
          </note>
          <note>
            Socialdemokraterna. Jag skulle vilja föreslå: Använd ert inflytande
            till att påverka alkoholpolitiken i den riktning som Miljöpartiet
            står för.
          </note>
          <note>
            Jag tror inte att folkhälsoministern är omedveten om att det
            finns ett samband mellan alkoholproblem och narkotikaproblem.
            Det sambandet är att när det ena ökar tenderar det andra också
            i regel att öka och inte tvärtom.
          </note>
          <note>
            När det gäller P-O Edins förslag framgår det av hans utredning
            att han över huvud taget inte har beaktat folkhälsofrågorna. De
            anser han sig inte vara någon expert på. Det sistnämnda kan vara
            riktigt.
          </note>
          <note>
            Detta med att det skulle vara en rättvisefråga att alla ska kunna
            bli alkoholberoende lika billigt är ett något perverst rättvisebegrepp,
            måste man säga.
          </note>
          <note>
            Jag skulle ändå på en punkt vilja lugna Lotta N
          </note>
          <note>
            Hedström i hennes oro. Det är inte så att vår alkohollag strider
            mot EG-rätten. Tvärtom är det så att EG-
          </note>
          <note>
            domstolen har mycket tydligt uttalat att i varje fall den delen
            av alkohollagen som handlar om detaljhandelsmonopolet är förenlig
            med EG-rätten. Den frågan är prövad.
          </note>
          <note>
            När det gäller skattesänkningar kan det vara så att vi kan tvingas
            till det. Men i år är det så, och det är en källa till oro, att
            Systembolagets försäljning ligger ungefär 10 % över förra årets
            försäljning. Det betyder att gränshandeln i varje fall inte ännu
            har lett till att svenskarna åker utomlands i stället för att
            gå på Systemet. Det otäcka är att både gränshandeln och Systembolagets
            försäljning ökar. Det är inte grund för att man ska sänka skatterna.
            Då blir det ännu värre i hela landet.
          </note>
          <note type="speaker">
            Anf. 126 LOTTA N HEDSTRÖM (mp) replik:
          </note>
          <note>
            Herr talman! Det var relevanta och intressanta påpekanden. Jag
            håller med Gabriel Romanus om att vi har eventuellt en möjlighet
            att påverka regeringen. Vi gjorde det häromåret när det första
            steget i skattesänkningen togs. Det var intensiva förhandlingar.
            Vi fick i utbyte mot den sänkning som då gjordes igenom vissa
            kompensatoriska åtgärder just inom socialpolitiken som handlade
            om detta.
          </note>
          <note>
            Jag minns att det var tre punkter. En handlade om barn, och de
            andra två har jag glömt. Vi kommer självfallet att fortsätta dialogen,
            och jag menar att vi har ett gemensamt opinionstryck att driva
            mot regeringen i kommande budgetar.
          </note>
          <note>
            Vad gäller folkhälsoministern så var det så som han uttryckte
            sig i en intervju i tidningen Alkohol &amp;
          </note>
          <note>
            Narkotika. Han trodde inte att det var ett kausalt samband, utan
            han tvivlade på det.
          </note>
          <note>
            När det gäller Edin så är problemet just att man gör en sådan
            här utredning bara i ett strikt finansiellt perspektiv och att
            man inte har en samhällskonsekvensanalys i ett större sammanhang,
            där man ser samhällskostnaderna även i andra och tredje led. Det
            går att leda vad som helst i bevis utifrån numerära siffermässiga
            och statistiska uppgifter. Det är så man bedrar sig själv. Man
            måste ha en enhetligare analys.
          </note>
          <note>
            Jag menar därför att Edins utredning har en fundamental brist,
            som diskvalificerar den som underlag.
          </note>
          <note>
            Det var naturligtvis skatterna som Bolkestein inte tyckte var
            förenliga med EU och konkurrensreglerna.
          </note>
          <note>
            Vi har som sagt redan tagit ett steg, och förväntas säkert ta
            fler.
          </note>
          <note>
            Till sist håller jag med om det som Romanus sade
          </note>
          <note>
            - det största problemet är naturligtvis att både Systembolagsförsäljningen,
            gränshandeln och eventuellt den illegala införseln samtidigt ökar.
            Det är det sambandet som vi måste ta ett totalt ansvar för, och
            inte köpa argumentet att Systembolaget är hotat om vi inte sänker
            skatterna.
          </note>
          <note type="speaker">
            Anf. 127 GABRIEL ROMANUS (fp) replik:
          </note>
          <note>
            Herr talman! Med anledning av att Edins utredning inte har beaktat
            folkhälsosynpunkten kan den i detta avseende helt läggas åt sidan,
            enligt min uppfattning. Jag hoppas att också folkhälsoministern,
            även om han inte är här, tar till sig den synpunkten.
          </note>
          <note>
            Jag skulle vilja föreslå att ni som samarbetar med
          </note>
          <note>
            Socialdemokraterna utöver att ni använder ert inflytande i skattefrågan
            försöker ingjuta lite mod i regeringen när det gäller att ta en
            fight med kommissionen, till och med om det behöver gå till domstol.
          </note>
          <note>
            Finansministern gav ju en signal i samband med att man gav upp
            Sveriges ståndpunkt beträffande införselreglerna: om kommissionen
            hotar med att gå till domstol får den som den vill. Det är det
            säkraste sättet för oss att i längden inte kunna ha något inflytande.
            Om man inte är beredd att någon gång sätta emot, bara därför att
            man får ett råd av försiktiga jurister, som hatar att förlora,
            att inte ta en fight, så är man ju såld.
          </note>
          <note>
            Jag säger bara: Använd ert inflytande! EG-
          </note>
          <note>
            domstolen är inte bara en legalistisk instans, utan den är också
            en instans som tar viss hänsyn till de politiska realiteterna.
            Det är inte meningen att EU-
          </note>
          <note>
            samarbetet ska få till effekt att alkoholskadorna ökar i medlemsländerna.
            Det tror jag att man kan få domstolen att förstå. Jag säger alltså:
            Ingjut lite fighting spirit i era samarbetspartner! Det går mycket
            väl att förena med att ni är lite friare i ställningen i en del
            andra frågor här i riksdagen.
          </note>
          <note type="speaker">
            Anf. 128 LOTTA N HEDSTRÖM (mp) replik:
          </note>
          <note>
            Herr talman! Jag tackar för de goda råden, och jag noterar med
            tillfredsställelse att vi är synnerligen eniga på alla tre punkterna.
          </note>
          <note>
            Jag tycker också att vi ska lägga bort Edins förslag helt och
            hållet - tack för det!
          </note>
          <note>
            Jag tycker självfallet att vi ska våga driva saker till EU-domstol
            och få dem prövade i både ett legalistiskt och ett politiskt perspektiv.
            Det är mycket bra.
          </note>
          <note>
            När det gäller den tredje punkten så kommer vi att utöva det
            inflytande som vi har på regeringen, vi har utövat det och vi
            ska utöva det utan att för den skull binda upp oss.
          </note>
          <note type="speaker">
            Anf. 129 BERIT HÖGMAN (s):
          </note>
          <note>
            Herr talman! Få områden i samhället engagerar så många människor
            som just sjukvården. Det beror väl på att vi egentligen alla vet
            att vi någon gång kommer att behöva den.
          </note>
          <note>
            Sjukvården har genomgått en fantastisk utveckling, som har gett
            oss människor liv till åren men också år till livet. Men framför
            oss ligger denna stora utmaning - att åtgärda ohälsan och de många
            sjukskrivningarna. Det gäller sjukvården både som arbetsplats
            och som en viktig aktör för att åtgärda ohälsan.
          </note>
          <note>
            Vi är politiskt överens om att vi behöver en vårdgaranti - en
            tillgänglig vård för alla. Men det är klart att jag häpnar när
            jag läser Moderaternas förslag, som går ut på att vårdgarantin
            ska vara ett faktum med ett resurstillskott på knappt två miljarder
            kronor. Dessa slantar räcker inte ens till att rätta till en liten
            del av det ekonomiska kaos som man har ställt till med i
          </note>
          <note>
            Stockholm och Skåne. Och så har vi ett 20-tal lansting till -
            alla med personalbrist och många också med underskott.
          </note>
          <note>
            Visst behövs det ett resurstillskott i vården för att klara en
            vårdgaranti på riktigt i framtiden, men det behövs också en hel
            del annat. Allt färre medarbetare kan inte i en framtid göra allt
            det som de gör i dag och lite mer därtill. Det är nämligen det
            som våra systrar i vården har försökt de senaste åren, och det
            är också det som syns i sjukskrivningssiffrorna.
          </note>
          <note>
            Nej, jag tror att vi behöver kraftfulla satsningar på förnyelse
            och på utveckling i vården med ett mycket starkt patientfokus
            och med patienten som en aktiv medaktör.
          </note>
          <note>
            Som politiker måste vi ge personalen och vårdens ledare mandat
            och förtroende att organisera vården utifrån ett patientperspektiv.
            Bypolitiken och värnandet om byggnader måste stå tillbaka för
            värnandet om patienten och vårdens innehåll så att vården får
            ut mesta möjliga resultat för de resurser som faktiskt finns.
          </note>
          <note>
            Det som vi vet - det som finns av dokumenterad kunskap - måste
            omsättas i handling. Som jag skriver i motion 433 så räcker det
            räcker det inte att göra saker rätt, för det är vården bra på.
            Det gäller att också göra rätt saker!
          </note>
          <note>
            Över hela vårt land börjar det hända spännande saker i den riktningen.
            Alltfler vårdcentraler och kliniker utrotar sina långa väntetider
            och mer än halverar dem på många håll. Ögonkliniken i Sunderbyn,
            kvinnokliniken i Skellefteå, kirurgin i Värmland, medicinkliniken
            på Höglandssjukhuset, flera kliniker på Ackis i Uppsala och på
            Universitetssjukhuset i
          </note>
          <note>
            Malmö, Anderstorps, Herrgärdets och Knivstas vårdcentraler -
            ja, listan skulle kunna göras lång över engagerade medarbetare
            som tänker och gör på nya sätt för att få en effektivare och ännu
            bättre sjukvård.
          </note>
          <note>
            De får också åka ut i Europa och till USA för att delge andra
            denna kunskap och det framgångsrika arbetet.
          </note>
          <note>
            Det är dessa människor som behöver vårt stöd. De behöver inte
            höra om en tärande och dyr offentlig sektor. De behöver höra att
            de kan och vill och att det är modigt och bra att tänka nytt.
            Det är bra att jobba i team, över huvudmannaskapsgränser i flera
            fall, att mäta sina resultat och framför allt att lägga bort det
            arbete som inte leder till resultat för patienten.
          </note>
          <note>
            Då handlar det inte om några stora organisatoriska förändringar,
            inte om någon ny, stor privatiseringsvåg och inte om privat eller
            offentligt. Det handlar om att se varje medarbetare och att varje
            medarbetare får en viktig roll i vårdprocessen. Det bygger på
            att man ser patienten som en tillgång och inte som en belastning.
          </note>
          <note>
            Detta leder inte bara till en tillgängligare vård, utan det leder
            också till en mycket större tillfredsställelse och arbetsglädje
            hos medarbetarna. Det är viktiga friskhetsfaktorer för våra systrar
            och bröder i vården. Så, Kerstin Heinemann med flera: Detta tycker
            jag är att låta tusen blommor blomma!
          </note>
          <note>
            Jag är glad och tacksam för att utskottet delar synen på vikten
            av utvecklingsarbete inom sjukvården och att utskottet också bifaller
            den trepartimotion som har väckts av s, v och mp och dess tredje
            punkt. Den innebär just stöd till vårdens utvecklingsarbete.
          </note>
          <note>
            Med detta, fru talman, yrkar jag bifall till utskottets förslag.
          </note>
          <note type="speaker">
            Anf. 130 BÖRJE VESTLUND (s):
          </note>
          <note>
            Fru talman! Jag vill börja med att ställa mig bakom reservationerna
            4 och 7. Däremot har jag av tidsskäl inte för avsikt att yrka
            bifall till dem.
          </note>
          <note>
            Riksdagen gav redan 1986 Socialstyrelsen i uppdrag att särskilt
            följa utvecklingen av homosexuellas situation, att ansvara för
            övergripande insatser för homosexuellas situation, att vidta egna
            åtgärder och följa andra myndigheters informationsinsatser samt
            att följa forskningen om homosexualitet och homosexuellas förhållanden.
            Uppdraget har sedan övergått till Folkhälsoinstitutet, då man
            fått ändrade uppgifter på Socialstyrelsen.
          </note>
          <note>
            I motion So512, som utarbetats av riksdagens
          </note>
          <note>
            HBT-grupp och där bland andra jag är undertecknare, pekas på
            att detta uppdrag ska utvidgas till att gälla även bisexuella
            och transpersoner.
          </note>
          <note>
            Bisexuella har en särskilt utsatt situation. Vi har ofta sett
            bisexuella som en grupp som möjligen kan betraktas som en utsatt
            grupp på grund av sin homosexuella sida men inte för att de är
            just bisexuella.
          </note>
          <note>
            Bisexuellas situation är mer komplex än så. De blir ofta osynliggjorda
            för att de väljer att bejaka sin kärlek till såväl män som kvinnor,
            ibland samtidigt och ibland i olika skeden i livet.
          </note>
          <note>
            När det gäller transpersoner kan man med fog säga att när uppdraget
            gavs till Socialstyrelsen under
          </note>
          <note>
            1980-talet så visste få om denna grupps problem.
          </note>
          <note>
            Man kan nog säga att de har kommit ut, inte i spektakulära dragshower
            eller vid enstaka tillfällen utan som grupp och för att få en
            bättre situation för sina problem. Det finns med andra ord starka
            skäl för att det ska finnas ett särskilt uppdrag att bevaka denna
            grupps utveckling.
          </note>
          <note>
            Fru talman! Det är med stor förvåning jag kan konstatera att
            en majoritet av utskottet har avstyrkt detta yrkande. Det borde
            vara en självklarhet att detta uppdrag med fördel kan utvidgas
            så att man tar ett helhetsgrepp över detta område. Att överföra
            stora delar av detta uppdrag till HomO gör att HomO inte blir
            den tillsynsmyndighet som det var tänkt från början utan även
            en myndighet som ska fördela medel med mera. Detta är inte acceptabelt,
            och jag har svårt att se varför denna nyordning ska ske. Det deklarerar
            snarare riksdagens uppfattning att bara speciella myndigheter
            ska syssla med HBT-frågor och att andra som har näraliggande frågor
            slipper ta itu med dessa frågor. Det kan inte vara acceptabelt.
          </note>
          <note>
            Dessutom, fru talman, fick faktiskt FHI så sent som i förra veckan
            särskilda medel för att utreda
          </note>
          <note>
            HBT-elevers särskilda situation i skolan. Jag förstår alltså
            inte vad utskottet menar med detta.
          </note>
          <note>
            Jag har svårt att se varför Miljöpartiet, Centern,
          </note>
          <note>
            Moderaterna och Socialdemokraterna har gjort på det här sättet.
            FHI ska ju enligt regleringsbrevet särskilt följa frågor som har
            med kön, etnicitet och en rad andra frågor att göra. Då kan man
            ställa sig frågan:
          </note>
          <note>
            Varför ska inte alla frågor som har med kön att göra ligga på
            JämO eller alla frågor som har med etnicitet att göra på DO? Jag
            tycker att den frågan bör ställas i detta sammanhang. Jag tycker
            att det vore väldigt orimligt om det skulle vara så, men jag tycker
            att det är lika orimligt att HomO skulle ha hela uppdraget att
            bevaka situationen för HBT-personer som att JämO
          </note>
          <note>
            skulle ha hela könsbiten.
          </note>
          <note>
            Min tolkning är att det fina FHI ska slippa hålla på med HBT-frågor.
            Det visar vad utskottets majoritet har för syn på de här frågorna.
          </note>
          <note>
            När det gäller Kristdemokraterna är jag mindre förvånad. De har
            aldrig gjort någonting för att förbättra för HBT-personer. Möjligen
            har de gått med på att vi inte ska bli ihjälslagna, men det är
            väl ungefär där gränsen för deras solidaritet går.
          </note>
          <note>
            Fru talman! Jag har också väckt en motion,
          </note>
          <note>
            So469, som handlar om transpersoner. Jag kan inse att just den
            motionen är ganska detaljerad och svår att tillgodose i ett beslut.
            Jag väljer i stället att ställa mig bakom reservation 7.
          </note>
          <note>
            Det ändrar dock ingenting i sak. Denna riksdag avser med utskottsmajoritetens
            förslag att inte göra ett jota för att förbättra transpersoners
            situation.
          </note>
          <note>
            Tvärtom vill majoriteten även i fortsättningen betrakta transpersoner
            som en grupp som samhället fullständigt struntar i och lämnar
            åt sitt öde. Det är mycket allvarligt.
          </note>
          <note>
            Kravet i reservationen är relativt hovsamt. Det krävs att man
            ska se över lagen - inte att man ska tillsätta någon parlamentarisk
            utredning, inte att man ska ändra lagstiftningen så att den skulle
            inkräkta på andra gruppers situation. Det handlar enbart om att
            förbättra transpersoners situation. Min motion, som har samma
            anda men är något mer detaljerad, nämner till exempel att om någon
            vill byta kön ska man inte behöva skilja sig bara för att man
            byter kön. Man ska inte behöva sterilisera sig. Låt mig ta frågan
            om att man ska vara ogift. Om någon vill fortsätta att vara gift
            med sin make eller maka under sitt könsbyte för att ha stöd och
            för att man fortfarande älskar varandra förnekar svenska staten
            detta. Det kan aldrig vara acceptabelt i ett land som Sverige.
          </note>
          <note>
            Fru talman! Utskottets ställningstagande handlar i huvudsak om
            att man inte vill göra någonting. Det finns inget arbete som pågår.
            Det finns inget intresse.
          </note>
          <note>
            Jag kan konstatera att det har tagit 50 år för oss homosexuella
            att få våra rättigheter. Låt det inte ta 50 år för transpersoner
            att få sina behov tillfredsställda!
          </note>
          <note>
            Slutligen, fru talman, vill jag kommentera vår motion om hivprevention.
            Det är möjligt att det behövs en översyn av hivanslagen, men det
            förtar inte det faktum att det arbete som görs i såväl storstäder
            som ideella organisationer på detta område är viktigt.
          </note>
          <note>
            Men man behöver arbetsro. Man ska inte med förskräckelse i blicken
            behöva avvakta riksdagens beslut om medelstilldelning. Det måste
            till en mer långsiktig planering för detta arbete.
          </note>
          <note>
            Sverige har varit mycket framgångsrikt i sin hivprevention. Det
            gäller alla grupper. Antalet nysmittade håller sig på en relativt
            låg och jämn nivå. Ett av skälen till detta är att man har haft
            en central statlig tilldelning av medel till såväl storstäder
            som frivilligorganisationer, detta för att garantera att medlen
            verkligen går till hivprevention och inte till någonting annat.
          </note>
          <note>
            Jag ställer mig som sagt bakom reservationerna 4
          </note>
          <note>
            och 7 men yrkar inte bifall till dem.
          </note>
          <note type="speaker">
            Anf. 131 LARS GUSTAFSSON (kd):
          </note>
          <note>
            Fru talman! Det är glädjande att utskottet föreslår en kartläggning
            och analys av LSS. I min motion
          </note>
          <note>
            So275 tar jag upp frågor som rör psykiskt funktionshindrade.
          </note>
          <note>
            Psykiskt funktionshindrade är en grupp som på flera sätt inte
            får sina behov tillgodosedda. Människor med detta funktionshinder
            kan oftast inte göra sina röster hörda och är utlämnade till att
            kommunerna lever upp till sitt ansvar. Detta gäller särskilt den
            dagliga sysselsättningen, som uppvisar brister på flera håll i
            landet, för att inte säga på alla håll. 60 % av de psykiskt funktionshindrade
            har ingenting att göra på dagarna. Detta är oacceptabelt!
          </note>
          <note>
            Många kommuner har en ekonomi i obalans, vilket leder till svåra
            avväganden mellan olika i och för sig behjärtansvärda verksamheter
            och problem med att leva upp till ställda krav. Kommunförbundet
            förordar liksom Kristdemokraterna ett statligt ansvarstagande
            för LSS, vilket på ett bättre sätt kan garantera människor med
            behov av stöd en bättre livssituation.
          </note>
          <note>
            Fru talman! Bilstöd för funktionshindrade är för många med funktionshinder
            en förutsättning för ett normaliserat liv. Det finns dock behov
            av en översyn av reglerna. Detta har utskottet också påtalat för
            flera år sedan. Därefter har utskottets majoritet vid varje tillfälle
            och vid varje därpå följande motionsbehandling hänvisat till en
            pågående utredning. I två år har nu extra pengar fått skjutas
            till i innevarande års tilläggsbudget på grund av en underfinansiering.
            I
          </note>
          <note>
            min motion So305 påtalar jag att utskottet borde ge regeringen
            detta till känna.
          </note>
          <note>
            Jag har förmånen att träffa företrädare för lokala handikappföreningar
            i Halmstad fyra gånger om året och varje gång undrar dessa om
            det hänt något i frågan om bilstöd. Varje gång måste jag meddela
            att så inte är fallet. Handikappföreningarna uttrycker oro för
            vad som kommer att hända med bilstödet, och flera av deras medlemmar
            känner stor osäkerhet inför framtida försämringar av stödet.
          </note>
          <note>
            Fru talman! Jag förväntar mig att regeringen inom kort lägger
            fram ett förslag för riksdagen så att funktionshindrade med behov
            av bilstöd kan få klart besked och slippa gå i osäkerhet längre.
          </note>
          <note>
            Till slut, fru talman, vill jag yrka bifall till reservation
            nr 10.
          </note>
          <note type="speaker">
            Anf. 132 KENTH HÖGSTRÖM (s):
          </note>
          <note>
            Fru talman! I flera tidigare riksdagsdebatter har jag från denna
            talarstol och i motionsform tagit upp de trafikskadades problem
            och det rättsliga läge som de trafikskadade har efter det att
            de har blivit skadade. I flera sådana debatter har jag påpekat
            det ojämlika förhållande som råder mellan den skadade å ena sidan
            och försäkringsbolagen å andra sidan.
          </note>
          <note>
            I motion So500, som socialutskottet behandlar tillsammans med
            ett antal andra motioner, är själva utgångspunkten en artikel
            som publicerades i Svenska
          </note>
          <note>
            Dagbladet den 15 oktober denna höst. Den är undertecknad av ett
            antal advokater, professorer, sakkunniga i övrigt och organisationsföreträdare
            för de trafikskadade. Där konstaterar de följande: "Är man trafikskadad
            och tvingas pröva sin sak i domstol bör man ha gott om pengar.
            Är man fattig eller en vanlig löntagare har man små utsikter till
            framgång mot försäkringsbolagen i domstol." Detta skriver elva
            stycken professorer, läkare och advokater med stor erfarenhet
            av den här typen av processer.
          </note>
          <note>
            Förhållandet är ännu mer anmärkningsvärt då försäkringsbolagen
            äger rätt att anlita så kallade sakkunnigläkare precis efter behag,
            precis efter plånbokens storlek, medan däremot den andra parten,
            som är föremål för prövning, bara har sitt egenskydd i den egna
            försäkringen att ta till för att bekosta juridisk hjälp upp till
            max 75 000 kr.
          </note>
          <note>
            Dessutom är det så, säger dessa debattörer, att sakkunnigläkarna
            inte behöver stå under Socialstyrelsens tillsyn. De kan vara helt
            utanför den tillsynsvärld som den statliga myndigheten har på
            sitt ansvar. Det räcker att de har en akademisk titel. Det räcker
            att de har haft erfarenhet av att vara läkare någon gång. De kan
            tjäna sin brödföda på detta. Och de behöver heller inte för sitt
            utlåtande ens träffa den trafikskadade.
          </note>
          <note>
            Det är alltså precis samma förhållande som gäller för arbetsskadade
            inom försäkringskassans område.
          </note>
          <note>
            De behöver heller inte anlita av Socialstyrelsen kontrollerade
            förtroendeläkare. Det är dessutom så att förtroendeläkaren i fråga
            inte behöver träffa den arbetsskadade när han avger sitt omdöme.
          </note>
          <note>
            Detta är ingen bra situation. Det är ett rysligt dåligt rättsligt
            förhållande. Vilka som har skapat detta kan man diskutera. Många
            har varit med och beslutat under många olika epoker. Senast 1997
            berövades de trafikskadade rätten att föra processtalan med mer
            än just egenskyddet i sin trafikförsäkring. Det var en del av
            budgetsaneringen, men det var ingen klok politik, för den ger
            en fullständig ojämlikhet i det här avseendet.
          </note>
          <note>
            Därför är jag mycket till freds med att socialutskottet enhälligt
            har ställt sig bakom själva tanken i de motioner som handlar om
            just det här förhållandet.
          </note>
          <note>
            Men, och jag ska läsa högt: Utskottet förutsätter att regeringen
            skyndsamt låter den här frågan bli föremål för en översyn. Det
            är mycket bra att ni tycker så.
          </note>
          <note>
            Men hur ska ni kontrollera att det blir gjort? Vad har ni satt
            för tidsgräns? Har ni dessutom i utskottet tänkt er att även kontrollera
            de ekonomiska ojämlikheter som råder mellan den trafikskadade
            och försäkringsbolagen? Det är en lika stor fråga som den om sakkunnigläkarna
            och deras ansvar gentemot Socialstyrelsen. Det är bra att ni gör
            detta, men det är viktigt att tala om hur och när ni sätter in
            kontrollen av att regeringen verkligen gör någonting.
          </note>
          <note>
            Får jag också avsluta mitt sista anförande i denna kammare denna
            höst med att ge fru talman en eloge för premiären som talman och
            hälsa Anders Björck, som ska avtackas i morgon, att jag har tyckt
            att han har svingat klubban fantastiskt bra under de här åren.
          </note>
          <note type="speaker">
            Anf. 133 INGRID BURMAN (v) replik:
          </note>
          <note>
            Fru talman! Helt kort vill jag säga till Kenth Högström som lyfter
            fram det här angelägna problemet att jag är glad att Kenth Högström
            har noterat att utskottet delar uppfattningen och andemeningen
            i motionerna, för det är ju flera motioner från ett antal partier
            vi hanterar.
          </note>
          <note>
            Diskussionen i socialutskottet utgick från att socialministern
            redan från riksdagens talarstol har sagt att denna fråga kommer
            att bli föremål för en översyn.
          </note>
          <note>
            Därför kände inte vi ett akut behov av att omvandla vår syn,
            som också är socialministerns syn enligt det refererade uttalandet,
            till ett skarpt tillkännagivande.
          </note>
          <note>
            Socialutskottet har under den mandatperiod jag har suttit där,
            det vill säga den förra, haft för vana när vi vet att det pågår
            eller har aviserats ett arbete att avvakta ett halvår eller något
            sådant för att se om detta ger resultat. Gör det inte det brukar
            vi återkomma med det skarpa tillkännagivandet.
          </note>
          <note>
            Det var ett försök att svara på Kenth Högströms fråga till socialutskottet.
          </note>
          <note>
            När det gäller den andra delen - det ojämlika ekonomiska förhållande
            som Kenth Högström har påtalat
          </note>
          <note>
            - måste jag dessvärre säga att den inte har varit uppe till en
            särskild diskussion i socialutskottet. Det tror jag att både Kenth
            Högström och socialutskottet får återkomma till.
          </note>
          <note type="speaker">
            Anf. 134 KENTH HÖGSTRÖM (s) replik:
          </note>
          <note>
            Fru talman! Tack Ingrid Burman för svaret! Jag uppskattar särskilt
            att ni menar att det ni nu skriver är nästan ett tillkännagivande.
            Det innebär att ni egentligen ger ministern eller departementet
            ungefär ett halvt år i tid för att komma tillbaka till riksdagen
            med en redovisning. Det är utomordentligt att det är så.
          </note>
          <note>
            Men jag förutsätter att om inte ministern gör det kommer ni att
            ge ett riktigt tillkännagivande, för så här får det inte fortsätta,
            enligt mitt sätt att se det.
          </note>
          <note>
            Jag har följt trafikskadefrågorna under nästan hela min förra
            riksdagsperiod, fyra år. Jag kan bara konstatera att det blir
            sämre och sämre. Det rättsliga läget för de trafikskadade är sämre
            nu än det var i mitten av
          </note>
          <note>
            90-talet. De har inte samma rätt till rättslig hjälp. De har
            inte samma ekonomiska möjligheter att få sin sak prövad. Ni förstår
            ju var och en som känner en trafikskadad eller ser en svårt rörelsehindrad,
            funktionsnedsatt person agera att de inte alltid kan uttrycka
            saker på det sätt som kanske vi andra i den här kammaren kan.
            De måste ha juridiskt bistånd. Och det måste få kosta därför att
            det är enda chansen i livet de har att få sin rätt prövad.
          </note>
          <note>
            Det handlar alltså dels om att sakkunnigläkarna och förtroendeläkarna
            ska ställas under Socialstyrelsens ansvar och spela samma roll
            som alla andra läkare med samma sorts ansvarsförhållande. Dels
            handlar det om ekonomin. De trafikskadade och arbetsskadade ska
            icke vara berövade sin fulla rätt att föra talan.
          </note>
          <note>
            Jag förstår att socialutskottet inte har lagt sig vinn om att
            behandla just det sista, det ekonomiska. Men jag hoppas att ni
            fortsätter att följa den frågan, för jag kommer att följa er och
            hur ni hanterar just den frågan. Det lovar jag.
          </note>
          <note type="speaker">
            Anf. 135 INGRID BURMAN (v) replik:
          </note>
          <note>
            Fru talman! För tydlighets skull begär jag ordet igen, eftersom
            Kenth Högström tolkade mitt försök till svar som att socialutskottet
            skulle återkomma om ett halvår.
          </note>
          <note>
            Vad jag sade och vad jag kan referera till är hur socialutskottet
            arbetade under förra mandatperioden.
          </note>
          <note>
            Jag har än inte sett några tecken på att vi ska byta arbetssätt.
            I de fall tydliga uttalanden som socialutskottet har gjort i betänkanden
            inte leder till åtgärd brukar utskottet återkomma. Jag ser ingen
            diskussion i socialutskottet att ändra arbetssätt.
          </note>
          <note>
            Det gläder mig att Kenth Högström avser att bevaka just de ekonomiska
            frågorna och orättviseaspekten, det vill säga de ojämlika förhållanden
            i de här frågorna. Jag tror att socialutskottet har all anledning
            att återkomma till den frågan.
          </note>
          <note type="speaker">
            Anf. 136 KENTH HÖGSTRÖM (s) replik:
          </note>
          <note>
            Fru talman! Det är väl ingen replik att säga att vi är helt överens.
            Jag är tacksam över det Ingrid Burman, socialutskottets ordförande,
            har sagt. Jag kan inte tolka stämningsläget annat än att ingen
            har någon erinran mot det du nu gjorde dig till talesman för.
            Det verkar inte vara så. Det är väl en sorts "drottningsord"
          </note>
          <note>
            som du har framfört.
          </note>
          <note>
            Det innebär ungefär ett halvt år i tid. Det innebär att ni kommer
            att följa frågan, och, som ett tips, ni kommer säkert att kunna
            genomföra hearings, vissa undersökande åtgärder, inte minst mot
            bakgrund av artikeln i Svenska Dagbladet den 15 oktober - med
            sådana undertecknare, med sådana erfarenheter, att de har lagt
            fram en sak för er av stor rättvisekaraktär som socialutskottet
            i riksdagen bör pröva mycket noga.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 16 §.)
          </note>
          <note>
            15 § Allmän miljö- och naturvård
          </note>
          <note>
            Föredrogs miljö- och jordbruksutskottets betänkande
          </note>
          <note>
            2002/03:MJU1
          </note>
          <note>
            Utgiftsområde 20 Allmän miljö- och naturvård (prop.
          </note>
          <note>
            2002/03:1 delvis).
          </note>
          <note type="speaker">
            Anf. 137 GÖRAN LINDBLAD (m):
          </note>
          <note>
            Fru talman! En god livsmiljö och att naturen långsiktigt mår
            bra är en viktig fråga för de allra flesta människor. Det är viktigt
            att vi i riksdagen formulerar en politik som uppnår en bättre
            och renare värld. Men vi är inte ensamma. Vi i Sverige kan vara
            lyckliga över att vi har en av världens mest miljömedvetna befolkningar
            och ett av världens mest miljövänliga företagande. Det är viktigt
            att samhällets olika aktörer spelar tillsammans. Då får vi bästa
            möjliga effekt för miljö och natur.
          </note>
          <note>
            Sambandet mellan miljö och välstånd och därmed miljö och ekonomi
            är grundläggande. Man kan aldrig långsiktigt isolera miljöpolitiken
            från ekonomins verklighet. Sätter vi alltför stora begränsningar
            för eller lägger alltför stora ekonomiska bördor på företag och
            människor sparkar man undan benen för den framtida miljöutvecklingen.
            Endast välmående människor, företag och länder klarar av att satsa
            på en bättre miljö. Marknadsekonomin har visat sig vara ett klart
            överlägset system även för miljön framför plantänkandet.
          </note>
          <note>
            För Moderaterna tillhör miljöpolitiken de väsentliga delarna
            av samhällets uppgifter, det vill säga att sätta ramar och stifta
            lagar för att nå en bättre miljö tillsammans med miljöforskning,
            miljöövervakning och ansvaret att uppfylla nationella och inte
            minst internationella överenskommelser.
          </note>
          <note>
            Däremot skiljer sig vår syn på miljöpolitiken från de tre samarbetspartierna,
            som nu lägger fram sin gemensamma budget. Jag får intrycket av
            en budget som har karaktären av att staten tar på sig ett för
            stort ansvar från det civila samhället. Över till det civila samhället
            finns bara uppgifter som att administrera regeringens politik.
            En för stor andel av miljöpolitiken finansieras genom att man
            går omvägen via statskassan. Exempel på detta är anslagen för
            marksanering, det så kallade stödet till klimatinvesteringar,
            och finansieringen av vädermyndigheten SMHI.
          </note>
          <note>
            Dessutom har budgeten karaktären av utsmetning.
          </note>
          <note>
            Man pytsar ut pengar till verksamheter hit och dit.
          </note>
          <note>
            Exempel på det är när Miljöpartiet i sin förhandling med regeringen
            lyckades öka på anslagen med några miljoner till biologisk mångfald
            och en mångmiljonpytsning till marksanering.
          </note>
          <note>
            Vidare tycker vi illa om när statliga myndigheter blir kampanjorgan
            för majoritetens politik. Naturvårdsverket har med sina anslag
            blivit lite mer av en public relations-byrå snarare än en myndighet
            med kontrollfunktion och uppdrag att fullfölja lagstiftningen.
            Inte för att jag tror att man inte sköter sina kärnuppgifter,
            man jag blir lite orolig när myndighetsutövningen mixas med informationsanslag
            av politisk karaktär. Min oro handlar snarare om Naturvårdsverkets
            trovärdighet.
          </note>
          <note>
            Låt mig ge några exempel. Varje år ger Naturvårdsverket ut en
            svensk översättning av den amerikanska boken med titeln The State
            of the World, på svenska Tillståndet i världen. Boken är ett debattinlägg
            från organisationen World Watch Institute. Denna årligen återkommande
            bok har blivit kraftfullt kritiserad i den amerikanska miljödebatten,
            och i
          </note>
          <note>
            Danmark har det varit en mycket intensiv debatt i medierna om
            bokens slutsatser. Statistikern Bjørn
          </note>
          <note>
            Lomborg har gett ut en bok som heter Verdens sande tilstand för
            att bemöta den amerikanska bokens slutsatser, och han har levererat
            förödande kritik mot
          </note>
          <note>
            World Watch Institute´s slutsatser. Trots att detta verk anses
            så kontroversiellt ger den svenska myndigheten Naturvårdsverket
            ut boken i Sverige. Myndigheter ska inte delta i politiska debatter
            - de ska hålla sig till myndighetsutövning och vetenskapsbaserad
            information.
          </note>
          <note>
            Ett andra exempel är det anslag om klimatinformation som nu återfinns
            i budgeten. Regeringen vill anslå 30 miljoner kronor år 2003 för
            en kampanj om klimatfrågor. För det första tycker vi att denna
            information borde inrymmas i den ordinarie informationsbudgeten
            för verket. För det andra kan man ha vissa synpunkter på hur Naturvårdsverket
            informerar. På verkets hemsida hittar man klimatinformation som
            snarare skulle passa på Svenska Naturskyddsföreningens eller Greenpeace
            hemsidor. Det är inte bra när myndigheter blir PR-byråer eller
            kampanjorganisationer. Myndigheter ska vara myndigheter.
          </note>
          <note>
            När det gäller klimatfrågan skulle jag vilja fortsätta med att
            lyfta fram ett annat problem. För tidigare budgetår återfinns
            ett konto i bostadsutskottets budget som kallades för lokala investeringsprogram,
          </note>
          <note>
            LIP. Nu döper man om dessa pengar - 300 miljoner kronor - och
            riktar in dem mot klimatåtgärder, det så kallade stödet till klimatinvesteringar.
            LIP-pengarna kritiserades mycket starkt av olika kontrollinstanser,
            till exempel Riksdagens revisorer och Riksrevisionsverket. Kritiken
            handlade om såväl tveksamma miljöeffekter som inte minst en mycket
            låg kostnadseffektivitet. Klimatpengarna har i princip samma karaktär
            som LIP, vilket troligen återigen kommer att leda till en mångmiljonflopp.
            Med Naturvårdsverkets nya uppdaterade statistik på klimatområdet
            har Sverige redan uppfyllt målsättningen att sänka koldioxidutsläppen
            med 4 %. Då kan vi likaväl slänga 300
          </note>
          <note>
            miljoner kronor i sjön - målet är ändå uppnått.
          </note>
          <note>
            Det hade, fru talman, varit mycket bättre om pengarna hade gått
            till stöd för teknikutveckling. Den modell vi har skissat på liknar
            det sätt på vilket katalysatorrening i bilar infördes stegvis.
            Staten understödde med bidrag dem som satsade på att köpa en ny
            katalysatorrenad bil eller att modifiera sin gamla bil.
          </note>
          <note>
            Då får man en mycket effektivare miljöstyrning än om pengarna
            smetas ut över kommuner för mer eller mindre diffusa projekt,
            till exempel de lokala investeringsprogrammen.
          </note>
          <note>
            På ett ställe i budgeten har något märkligt inträffat. AB Svenska
            Miljöstyrningsrådet är en viktig kompetensbank och pådrivare vad
            gäller näringslivets frivilliga miljöarbete. Rådet ägs gemensamt
            av Miljödepartementet, Föreningen Svenskt Näringsliv och
          </note>
          <note>
            Svenska Kommunförbundet. Mot bakgrund av hur väl verksamheten
            fungerar samt att staten är huvudägare är det olyckligt att det
            saknas precisering av det statliga anslaget i utgiftsområdet.
            Vi förutsätter att denna viktiga verksamhet ryms i budgeten med
            staten som delfinansiär, vilket vi också tog upp i vår motion
            från i höstas. I utskottsbetänkandet finns mycket tydliga skrivningar
            om detta, vilket vi förutsätter att regeringen hörsammar.
          </note>
          <note>
            Fru talman! Den moderata miljöpolitiken handlar om att samhället
            måste få ta ett större ansvar för miljöpolitiken och att staten
            måste få större kostnadseffektivitet i sitt handlande. En åtgärd
            är att myndigheten SMHI tvingas avgiftsfinansiera sin verksamhet
            i större utsträckning än i dag när man servar samhälle och myndigheter
            med information om bland annat vädret.
          </note>
          <note>
            Men vårt anslag är bredare. Därför ligger den moderata budgeten
            lägre än regeringens budget. Ibland har vi andra lösningar. I
            finansieringen av arbetet med biologisk mångfald har vi föreslagit
            en fond som ska ge arbetet mera långsiktiga spelregler än vad
            budgetanslagen medför.
          </note>
          <note>
            Vi har inga reservationer till betänkandet men väl ett särskilt
            yttrande som visar på hur vi tycker att budgetområdet allmän miljö-
            och naturvård borde ha disponerats i stället.
          </note>
          <note type="speaker">
            Anf. 138 MARIE WAHLGREN (fp):
          </note>
          <note>
            Fru talman! Det är egentligen fantastiskt att få tillhöra dem
            som får arbeta lite extra med miljöfrågorna i kammaren. Samtidigt
            som miljöproblemen kanske är vår generations allvarligaste utmaning
            finns det i nuläget all anledning att känna hopp om att vi tillsammans
            kan göra en skillnad.
          </note>
          <note>
            Trots att fokus i den allmänna debatten kanske är lite mindre
            på miljöfrågorna än vad det var under 70-
          </note>
          <note>
            och 80-talet, tror jag att de i den realpolitiska sfären i dag
            har en större tyngd, framför allt inom det internationella samarbetet.
            Det tror jag kommer att göra en skillnad.
          </note>
          <note>
            Varje gång jag ser rovfåglarna sväva över den skånska slätten
            känner jag att miljöarbete har en betydelse, för de var mycket
            färre när jag var barn än vad de är nu. Det är det arbete som
            folk i denna kammare har gjort före mig som har haft en betydelse.
          </note>
          <note>
            Fru talman! En liberal miljöpolitik bygger på framtidsoptimism.
            Vi tror att teknisk utveckling kombinerad med kloka politiska
            beslut har en möjlighet att leda till ett samhälle där vi har
            både tillväxt och en god miljö.
          </note>
          <note>
            Hur driver vi då en politik som just tar teknikutvecklingen i
            miljöns tjänst? Ja, en av de viktigaste grunderna är naturligtvis
            att generera nya idéer, och för det krävs en fri och oberoende
            forskning men också möjlighet för småföretagare och andra att
            realisera goda idéer. I går tog vi därför ett steg mot en bättre
            miljö genom att påskynda arbetet med mindre krångliga regler för
            företagandet.
          </note>
          <note>
            Det räcker naturligtvis inte bara med teknikutveckling, utan
            den måste också vara miljövänlig. För det krävs dels att vi väcker
            människors entusiasm för detta arbete, dels att bra miljö ska
            löna sig.
          </note>
          <note>
            Folkpartiet liberalerna har länge drivit tesen att förorenaren
            betalar och på så sätt, vilket är naturligt för en liberal, tar
            de positiva krafterna i marknadsekonomin i miljöns tjänst. På
            senare tid har vi också till vår glädje fått alltfler att ansluta
            sig till denna grundtanke.
          </note>
          <note>
            En av de viktigaste delarna i att driva utvecklingen framåt är
            att skapa tydliga och förankrade regelverk på miljöområdet. Folkpartiet
            föreslår därför en hållbarhetskommission, som får i uppgift just
            att skapa de här nya regelverken - regelverk som gynnar, inte
            missgynnar, arbetet mot ett hållbart samhälle.
          </note>
          <note>
            Mina kolleger Sverker Thorén och Lennart Fremling kommer senare
            under denna debatt att precisera lite mer vad vi menar med en
            hållbarhetskommission.
          </note>
          <note>
            Samtidigt är det viktigt att de regler som vi stiftar också följs
            upp. Därför känner jag stor oro över de signaler som går ut på
            att miljöåklagarna inte hinner med sitt arbete. Jag är glad att
            miljöministern nu aviserar åtgärder för att minska den här bördan,
            men jag känner ändå en stor oro för att miljöbrott inte följs
            upp på det sätt som är avsikten. Jag tror att vi på sikt kan komma
            åt det här bara genom att ge åklagarna större resurser.
          </note>
          <note>
            Fru talman! Både regler och deras uppföljning får väldigt lite
            genomslag om de inte är förankrade hos de människor som påverkas
            av dessa. Min erfarenhet är att många människor är beredda att
            göra stora uppoffringar i den egna vardagen för att uppnå en bättre
            miljö så länge de känner och vet att det inte är en tom symbolhandling
            utan har en faktisk effekt.
          </note>
          <note>
            Ett sådant exempel är den nu mycket flitigt diskuterade fiskeripolitiken.
            Flera fiskare som jag har träffat har sagt till mig att de är
            villiga att gå med på både sänkta kvoter och hårdare regler. De
            är till och med villiga att gå med på ett totalstopp. Men då måste
            man känna att det är någonting som har en faktisk effekt på torskbeståndet.
          </note>
          <note>
            Folkpartiet vill ha en fiskeripolitik som bygger på samförstånd
            mellan forskare, fiskare och politiker. I
          </note>
          <note>
            nuläget ser vi inte att det skulle innebära ett ensidigt totalstopp
            för torskfisket. Vi tror att ett antal åtgärder, bland annat en
            hårdare kontroll av svartfisket men också stopp för fiske på särskilt
            känsliga områden, skulle ha en långt mycket större effekt.
          </note>
          <note>
            Det är också så man ska se de ökade satsningar på miljöforskning
            som vi liberaler föreslår i vår budget.
          </note>
          <note>
            De ska användas för att på rationell grund kunna ta fram förslag
            som leder till en bättre miljö. Det är viktigt att miljöarbetet
            är långsiktigt så att man förankrar frågorna inte bara i kort
            utan också i långt perspektiv.
          </note>
          <note>
            Fru talman! Miljöpolitiken är internationell, och inom inget
            område är det så tydligt som när det gäller klimatfrågan. Därför
            var det synd att utskottets majoritet inte gick med på de ökade
            satsningar på internationellt miljösamarbete som vi liberaler
            föreslog.
          </note>
          <note>
            När det gäller klimatfrågan måste vi nu påbörja marschen inte
            bara mot ett avstannande av ökningstakten i utsläppen av växthusgaser,
            utan också mot en faktisk minskning inte bara i Sverige utan också
            internationellt. Detta gör man bara tillsammans, och vi tror att
            samarbetet inom EU är en hörnsten i detta arbete. Som folkpartist
            är jag glad att handeln med utsläppsrätter nu kan bli verklighet.
            Men jag är också orolig för att systemet inte får en utformning
            på det sättet att den driver en faktisk minskning av utsläppen.
          </note>
          <note>
            Om vi återgår till det inhemska läget, tycker jag att det är
            synd att majoriteten i riksdagen inte kan frigöra sig från de
            energipolitiska låsningar som man har. Det är inte rimligt att
            i nuläget stänga Barsebäck 2. Det är inte rimligt att ersätta
            el från kärnkraftverk som existerar med smutsig kol- och oljeel
            från Danmark och Polen.
          </note>
          <note>
            Havsmiljön är en annan fråga som den senaste tiden har kommit
            upp till ytan - möjligtvis på grund av att ett antal fartyg har
            gått under ytan. I går tog ett enat miljöutskott det första steget
            mot en snabbare hantering i arbetet att få Östersjön klassad som
            särskilt skyddat område. Det är mycket glädjande, men nu måste
            vi också fylla detta beslut med ett innehåll.
          </note>
          <note>
            Folkpartiet har till exempel föreslagit att ett miljölotssystem
            införs i Östersjön, det vill säga att kvalificerad personal kan
            hjälpa till och också kontrollera transporter av miljöfarligt
            gods i detta känsliga innanhav.
          </note>
          <note>
            Vidare vill Folkpartiet att alla hamnar ska kunna ta emot förorenat
            vatten. En tredje åtgärd är att inrätta marina reservat täckande
            Östersjöns alla huvudbiotoper.
          </note>
          <note>
            Det finns ett område där varje land har ett viktigt nationellt
            ansvar, och det är kampen för att bevara den biologiska mångfalden.
            Vi blir aldrig trovärdiga när vi kräver att fattiga länder ska
            skydda regnskog och savann om vi inte samtidigt skyddar lövskog,
            urskog och den svenska fjällvärlden. Skyddet av hotade arter,
            om det gäller varg eller lövgroda, kräver många åtgärder. Det
            är viktigt att vi bär de kostnaderna solidariskt.
          </note>
          <note>
            Fru talman! Det är därför som Folkpartiet vill ha mer pengar
            till exempel till naturreservat, och vi vill därför ha en ökad
            satsning jämfört med regeringen på just biologisk mångfald.
          </note>
          <note>
            Folkpartiet har valt att inte lägga någon reservation vad gäller
            miljöpolitiken. Detta beror inte på att vi inte har ett bättre
            alternativ inom miljöpolitiken än regeringen, utan snarare på
            att inom detta område kanske mer än något annat måste hela politiken
            hänga samman. Precis som den ekonomiska politiken utgör en helhet
            utgör också miljöpolitiken något som måste genomsyra varje enskilt
            politikområde.
          </note>
          <note>
            Den liberala miljöpolitiken finns till exempel inom försvarsbudgeten,
            där vi kräver mer pengar till
          </note>
          <note>
            Kustbevakningen för att kunna skydda våra vatten mot både utfiskning
            och oljeutsläpp. Den finns i stödet till den fria forskningen,
            vilket vi tror driver fram nya tekniska hållbara lösningar på
            många av dagens miljöproblem. Den finns i synen på skattelagstiftningen,
            där Folkpartiet länge drivit frågorna om den gröna skatteväxlingen.
            Och inte minst syns den i den internationella politiken, där vi
            liberaler genom att vara pådrivande för internationella lösningar
            inom miljöpolitiken, kombinerat med vårt långa engagemang för
            frihandel och rättvisa villkor för utvecklingsländerna, ser till
            att miljöpolitiken är en del av det internationella arbetet.
          </note>
          <note>
            Fru talman! Folkpartiet hade under någon valrörelse devisen att
            det behövs både hjärta och hjärna i politiken. Detta är extra
            sant när det gäller miljöpolitiken. Frågorna kräver att vi drivs
            av ett starkt känslomässigt engagemang men att vi hittar lösningarna
            på miljöproblemen på en rationell och saklig grund.
          </note>
          <note>
            Fru talman! Sverige behöver en liberal miljöpolitik.
          </note>
          <note>
            Anf. 139 SVEN GUNNAR PERS-
          </note>
          <note>
            SON (kd):
          </note>
          <note>
            Fru talman! Jag vill inledningsvis yrka bifall till reservation
            2. Jag står naturligtvis även bakom övriga reservationer med kristdemokratiska
            förtecken. Vi kristdemokrater avstår från att delta i beslut om
            anslag, eftersom förslaget till budget har fallit för vår del.
          </note>
          <note>
            Glädjande nog finns det en tämligen stor samstämmighet mellan
            partierna om de 15 miljökvalitetsmål som riksdagen antagit och
            som i mycket är styrande för det politiska arbetet på området.
            Även målet att till nästa generation lämna över ett samhälle där
            de stora miljöproblemen är lösta samlar de allra flesta. Vi kan
            ha lite olika uppfattningar om vilka budgetsatsningar som behövs
            och vilka metoder som är bäst för att nå målen, men den gemensamma
            inriktningen är kanske viktigare än vad vi i förstone kan tro.
            För vi tror väl inte att det enbart är de anslag som finns inom
            ramen för det betänkande som vi nu diskuterar som avgör om målen
            kommer att nås?
          </note>
          <note>
            Betänkandetexter, anslagsnivåer och riksdagsdebatter är mycket
            viktiga - absolut. Det är jag den förste att skriva under på.
            Men en gemensam politisk beslutsamhet i att steg för steg driva
            utvecklingen åt rätt håll är avgörande för att man ska få en uppslutning
            av alla som måste bidra för att målen ska nås.
          </note>
          <note>
            Det klarar vi inte från talarstolen här eller i utskott eller
            i korridorer. Medvetenheten om vilka förändringar som måste till
            växer sakta men säkert hos konsumenter, producenter, forskare
            och investerare. Det tar tid, och det kommer att ta tid innan
            vi alla fullt ut i vår vardag tänker och handlar i perspektivet
            av långsiktigt hållbar utveckling.
          </note>
          <note>
            Fru talman! Jag vill peka på ett par områden där vi kristdemokrater
            inte är riktigt nöjda med utskottsmajoritetens ambitioner. Det
            gäller först och främst insatserna för att begränsa utsläppen
            av växthusgaser.
          </note>
          <note>
            Att begränsa klimatpåverkan är den kanske viktigaste punkten
            på den miljöpolitiska agendan. Regeringens eget miljömålsråd pekar
            på att med nuvarande utveckling och med hittills beslutade åtgärdsstrategier
            kommer inte målen att nås på detta område. Det har visat sig att
            en del av de lokala investeringsprogrammen, där man särskilt gjort
            insatser för att minska klimatpåverkan, har nått väldigt bra resultat.
            De har varit effektiva. Därför vill vi kristdemokrater öka anslaget
            Stöd till klimatinvesteringar med 50 miljoner kronor utöver majoritetens
            förslag.
          </note>
          <note>
            Ett område där regeringen och utskottsmajoriteten är för sena
            i steget handlar om att stimulera fram alternativ till fossila
            drivmedel. För att nya miljövänliga drivmedel ska kunna bli verkligt
            konkurrenskraftiga måste de under en övergångsperiod befrias från
            både koldioxid- och energiskatt. Likaså måste fler pilotanläggningar
            för produktion av biobränslen släppas fram genom tillstånd och
            skattebefrielse. Varför vill majoriteten i denna kammare fortsätta
            att söla på det här området?
          </note>
          <note>
            Fru talman! Kristdemokraterna har högre ambitioner än majoriteten
            när det gäller kalkningsverksamheten. Självklart gäller det i
            första hand att begränsa de utsläpp som förorsakar försurning
            av mark och vattendrag. Men för mark och vatten som redan är starkt
            påverkade krävs omfattande kalkning för att minska den befintliga
            försurningen. En långsiktig strategi för sjöar och vattendrag
            bör omfatta mer än bara åtgärder direkt i vattnet, eftersom tillståndet
            i sjöar och vattendrag bland annat är en följd av att omgivande
            mark försurats.
          </note>
          <note>
            Vi har tidigare kritiserat att det varit svårt att utläsa ur
            regeringens budgetförslag hur mycket pengar som anslås till kalkning.
            Vi anser att kalkningsanslaget ska redovisas separat. Skogskalkning
            bör inledningsvis tas med som ett nytt anslag. Så småningom bör
            hela den samlade kalkningsinsatsen sammanföras till ett gemensamt
            anslag, eftersom en strategi med sammanslagen sjö- och skogskalkning
            kan komma att minska resursbehovet totalt sett.
          </note>
          <note>
            Skogsstyrelsen har arbetat fram ett åtgärdsprogram för en sammanslagen
            sjö- och skogskalkning som skulle vara effektivare än nuvarande
            system ur både praktisk och ekonomisk synvinkel. Kristdemokraterna
            har tidigare föreslagit, och står fast vid, att åtgärdsprogrammet
            från Skogsstyrelsen bör genomföras, och vi anslår under en treårig
            förberedelsefas 30
          </note>
          <note>
            miljoner kronor per år för detta ändamål.
          </note>
          <note>
            Fru talman! I betänkandet talas det om en utredning om ett nationellt
            förbud mot användningen av bromerade flamskyddsmedel i varor och
            produkter samt användningen av farliga HA-oljor vid tillverkning
            av bildäck. I måndags kom uppgifter från Kemikalieinspektionen,
            som gör den här utredningen, om att man inte förordar ett svenskt
            förbud. Det är djupt oroande.
          </note>
          <note>
            Bromerade flamskyddsmedel används för att förhindra att brand
            uppkommer i produkter som plast, gummi, textilier och elektroniskt
            material. De är svåra att bryta ned och påträffas därför högst
            upp i näringskedjan, där människan än så länge befinner sig. Halterna
            av bromerade flamskyddsmedel i bland annat bröstmjölk ökar. Förbudet
            mot PCB och DDT, som tidigare har beslutats, har inneburit att
            halterna av dessa miljögifter har minskat i bröstmjölk. Förbuden
            har varit verkningsfulla. Bromerade flamskyddsmedel måste förbjudas,
            såväl i produktion som när det kommer genom import. Regeringen
            bör också inom ramen för EU-samarbetet verka för att ett sådant
            förbud kommer till stånd i hela unionen. Med anledning av vad
            som sagts från Kemikalieinspektionen vill jag fråga Socialdemokraternas
            företrädare här i debatten om man är beredd att fullfölja ett
            förbud eller om man ska fega och vänta på EU.
          </note>
          <note>
            Fru talman! Låt mig avsluta med att uttrycka min glädje över
            att utskottet i går kunde enas om ett tillkännagivande om att
            vi vill att regeringen snarast ska ansöka hos IMO om att klassa
            den svenska delen av
          </note>
          <note>
            Östersjön som särskilt känsligt havsområde. Det var ett viktigt
            steg som tillgodoser de förslag som Kristdemokraterna har fört
            fram i sin partimotion om miljöpolitiken.
          </note>
          <note type="speaker">
            Anf. 140 ROGER KARLSSON (c):
          </note>
          <note>
            Fru talman! Jag vill börja med att ställa mig bakom Centerpartiets
            reservation under punkt 3, men jag yrkar för tids vinnande inte
            bifall till den.
          </note>
          <note>
            Det här betänkandet behandlar anslagen inom utgiftsområde 20
            Allmän miljö- och naturvård, men miljöpolitiken är så mycket mer
            än anslag i en budget. En bra miljöpolitik handlar om att man
            stimulerar så att miljöfrågor blir en naturlig del i näringslivet,
            i kommuners strategiska utveckling och i individers konsumtionsval.
            En sådan miljöpolitik underbyggs av fri och självständig forskning,
            information, styrmedel och framför allt långsiktighet i beslut.
          </note>
          <note>
            Fru talman! Jag ska bara säga något kort om anslagen. Centerpartiet
            har i sitt budgetalternativ anslagit 853 miljoner mer än regeringen
            till internationellt bistånd som ett första steg för att inom
            två år uppnå enprocentsmålet i biståndet. Av detta ökade anslag
            har vi öronmärkt 353 miljoner till miljöbistånd. Inom utgiftsområdet
            har vi också anslagit 50 miljoner ytterligare för att inrätta
            en miljöfond för kostnadseffektiva investeringar kring Östersjön
            samt 10 miljoner ytterligare till miljöforskning.
          </note>
          <note>
            Nu har riksdagen antagit ramarna för nästa års budget, och vårt
            budgetalternativ har fallit. Men jag vill ändå framhålla den sammanhållna
            strategin bakom våra satsningar som jag har nämnt, satsningar
            på miljöbistånd, fond för miljöinvesteringar i Östersjöområdet
            och miljöforskning.
          </note>
          <note>
            Allt detta handlar om satsningar som ger mer än vad de kostar.
            Det är satsningar som förmerar sig och stimulerar en miljödriven
            utveckling. Det är viktigt att åtgärder inom miljöområdet inte
            ställs mot andra angelägna satsningar. Åtgärderna måste vara kostnadseffektiva.
            Den enda satsning av detta strategiska slag som regeringen och
            dess samarbetspartier gör är att satsa 7 miljoner på att främja
            svensk miljöteknikexport. Satsningen ligger inte inom detta utgiftsområde,
            men den är bra om än lite senkommen. Centerpartiet har länge drivit
            frågan. Det känns bra om vi till slut på något sätt har påverkat
            regeringen.
          </note>
          <note>
            Hur det nu är med vem som satsar först och mest på anslag är
            det nog så, fru talman, att det inte är så mycket via anslagen
            i sig utan via en tydlig inriktning som vi bäst styr samhällsutvecklingen
            mot hållbarhet.
          </note>
          <note>
            Det är därför det egentligen inte finns någon större oenighet
            kring anslagen inom miljö- och naturvårdsområdet.
          </note>
          <note>
            Under hösten har det största och för miljön viktigaste arbete
            som miljö- och jordbruksutskottet har ägnat sig åt varit att ta
            ett initiativ till att snabbehandla motionerna som rör Östersjön
            och att förebygga oljeutsläpp och oljeolyckor. Utgångspunkten
            för vårt arbete har varit att en olycka liknande den som hände
            utanför Spaniens kust inte ska få hända i
          </note>
          <note>
            Östersjön. Det skulle få katastrofala konsekvenser för
          </note>
          <note>
            Östersjöns känsliga ekosystem.
          </note>
          <note>
            Fru talman! Jag är mycket glad åt att ett enigt utskott i går
            ställde sig bakom ett tillkännagivande till regeringen som innebär
            att regeringen så snart som möjligt ska ansöka hos IMO om att
            svenska vatten i
          </note>
          <note>
            Östersjön ska klassas som särskilt känsligt havsområde och att
            regeringen också parallellt med detta ska påskynda arbetet inom
            HELCOM för att om möjligt få övriga delar av Östersjön klassade
            som känsligt havsområde så snabbt som möjligt. Man ska också tydligt
            prioritera utarbetande av förslag om skyddsåtgärder, till exempel
            i form av miljölots, som har nämnts här, och dubbelskrov eller
            att man flyttar farleder från känsliga marina områden. Det är
            åtgärder som skulle kunna följa på en klassning som särskilt känsligt
            havsområde.
          </note>
          <note>
            Fru talman! Vi i utskottet har gjort vad vi har kunnat för att
            så snart som möjligt skydda åtminstone våra svenska vatten i Östersjön
            från oljeutsläpp och oljeolyckor. Jag vill passa på att tacka
            alla partier i utskottet och utskottets kansli för det goda arbete
            som vi har gjort med att snabbehandla frågan.
          </note>
          <note>
            Klimatfrågan är en annan stor miljöfråga som måste hanteras,
            inte bara inom miljö- och jordbruksutskottet utan av flera av
            riksdagens utskott och framför allt av regeringen. Även inom detta
            område är det viktigt med långsiktighet i politiken. Det är stora
            system som måste ändras, exempelvis transportsystemet. Men det
            är inte genom anslag på utgiftsområde
          </note>
          <note>
            20 som vi förändrar världen. Det är snarare genom ett tydligt
            ledarskap och långsiktiga beslut. Då får vi företagen med oss,
            de företag som ska ta fram produkter och tjänster med tekniska
            lösningar som innebär en mindre miljöpåverkan än de gamla teknikerna.
          </note>
          <note>
            Det är lite paradoxalt att samtidigt som regeringen satsar 7
            miljoner på att främja export av miljöteknik förmår man inte ha
            en långsiktighet inom skattepolitiken så att vi kan utveckla alternativa
            drivmedel och stimulera användningen av alternativa drivmedel
            i
          </note>
          <note>
            Sverige. Nästa år lägger Scania ned sin tillverkning av etanolmotorer
            för bussar. Det beror på att alltför få bussbolag köper eller
            är intresserade av att köpa etanoldrivna bussar. Det beror i sin
            tur på att spelreglerna helt enkelt inte har varit tillräckligt
            långsiktiga.
          </note>
          <note>
            Centerpartiet har länge drivit frågan om en långsiktig skattebefrielse
            för biodrivmedel. Det skulle öppna möjligheter för svensk miljöteknikexport.
            Det gäller att få åtgärderna att hänga ihop.
          </note>
          <note>
            Fru talman! Min poäng är att vi, för att få en hållbar utveckling,
            måste förstå och se helheten. Insatser inom miljöområdet får inte
            motverkas av skattepolitiken eller andra politikområden. Centerpartiet
            står för en sådan helhetssyn. Vi kommer därför att fortsätta att
            driva på regeringen för att få en ekologiskt, ekonomiskt och socialt
            hållbar utveckling.
          </note>
          <note>
            (forts. 17 §)
          </note>
          <note>
            Ajournering
          </note>
          <note>
            Kammaren beslutade kl. 16.54 på förslag av tredje vice talmannen
            att ajournera förhandlingarna till kl. 17.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            16 § Beslut om ärenden som slutdebatterats vid dagens sammanträde
          </note>
          <note>
            SkU5 Utvidgning av reglerna om framskjuten beskattning vid vissa
            andelsbyten, m.m.
          </note>
          <note>
            Punkt 2 (Utvidgning av det skatterättsliga andelsbytessystemet)
          </note>
          <note>
            1. utskottet
          </note>
          <note>
            2. res. (fp, m, kd, c)
          </note>
          <note>
            Votering:
          </note>
          <note>
            169 för utskottet
          </note>
          <note>
            138 för res.
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 24 v, 16 mp
          </note>
          <note>
            För res.: 48 m, 42 fp, 30 kd, 18c
          </note>
          <note>
            Frånvarande: 15 s, 7 m, 6 fp, 3 kd, 6 v, 4 c, 1 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU1 Utgiftsområde 9 Hälsovård, sjukvård och social omsorg
          </note>
          <note>
            Punkt 12 (Äldreombudsman m.m.)
          </note>
          <note>
            1. utskottet
          </note>
          <note>
            2. res. 2 (kd)
          </note>
          <note>
            Votering:
          </note>
          <note>
            280 för utskottet
          </note>
          <note>
            29 för res. 2
          </note>
          <note>
            1 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 47 m, 42 fp, 2 kd, 25 v, 18 c,
          </note>
          <note>
            16 mp
          </note>
          <note>
            För res. 2: 1 m, 28 kd
          </note>
          <note>
            Avstod: 1 s
          </note>
          <note>
            Frånvarande: 13 s, 7 m, 6 fp, 3 kd, 5 v, 4 c, 1 mp
          </note>
          <note>
            Punkt 16 (Klass- och könsmässiga hälsoskillnader)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            285 för utskottet
          </note>
          <note>
            26 för res. 3
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 48 m, 42 fp, 30 kd, 18 c, 15 mp
          </note>
          <note>
            För res. 3: 25 v, 1 mp
          </note>
          <note>
            Frånvarande: 12 s, 7 m, 6 fp, 3 kd, 5 v, 4 c, 1 mp
          </note>
          <note>
            Punkt 19 (Kost, hälsa och miljö)
          </note>
          <note>
            1. utskottet
          </note>
          <note>
            2. res. 6 (v, mp)
          </note>
          <note>
            Votering:
          </note>
          <note>
            271 för utskottet
          </note>
          <note>
            40 för res. 6
          </note>
          <note>
            1 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 48 m, 43 fp, 30 kd, 18 c
          </note>
          <note>
            För res. 6: 25 v, 15 mp
          </note>
          <note>
            Avstod: 1 mp
          </note>
          <note>
            Frånvarande: 12 s, 7 m, 5 fp, 3 kd, 5 v, 4 c, 1 mp
          </note>
          <note>
            Leif Björnlod (mp) anmälde att han avsett att rösta nej men markerats
            ha avstått från att rösta.
          </note>
          <note>
            Punkt 26 (Bidrag till nationella anhörigorganisationer)
          </note>
          <note>
            1. utskottet
          </note>
          <note>
            2. res. 8 (kd, m, fp, c)
          </note>
          <note>
            Votering:
          </note>
          <note>
            173 för utskottet
          </note>
          <note>
            137 för res. 8
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 25 v, 16 mp
          </note>
          <note>
            För res. 8: 48 m, 42 fp, 30 kd, 17 c
          </note>
          <note>
            Frånvarande: 12 s, 7 m, 6 fp, 3 kd, 5 v, 5 c, 1 mp
          </note>
          <note>
            Punkt 27 (Förändringar i bilstödet)
          </note>
          <note>
            1. utskottet
          </note>
          <note>
            2. res. 10 (kd, c)
          </note>
          <note>
            Votering:
          </note>
          <note>
            213 för utskottet
          </note>
          <note>
            51 för res. 10
          </note>
          <note>
            48 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 40 fp, 25 v, 16 mp
          </note>
          <note>
            För res. 10: 1 m, 2 fp, 30 kd, 18 c
          </note>
          <note>
            Avstod: 47 m, 1 fp
          </note>
          <note>
            Frånvarande: 12 s, 7 m, 5 fp, 3 kd, 5 v, 4 c, 1 mp
          </note>
          <note>
            Punkt 30 (Statligt kostnadsansvar för assistansersättningen m.m.)
          </note>
          <note>
            1. utskottet
          </note>
          <note>
            2. res. 11 (kd, m, fp, c)
          </note>
          <note>
            Votering:
          </note>
          <note>
            173 för utskottet
          </note>
          <note>
            139 för res. 11
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 25 v, 16 mp
          </note>
          <note>
            För res. 11: 48 m, 43 fp, 30 kd, 18 c
          </note>
          <note>
            Frånvarande: 12 s, 7 m, 5 fp, 3 kd, 5 v, 4 c, 1 mp
          </note>
          <note>
            Punkt 37 (Insatser för hemlösa)
          </note>
          <note>
            1. utskottet
          </note>
          <note>
            2. res. 17 (v)
          </note>
          <note>
            Votering:
          </note>
          <note>
            242 för utskottet
          </note>
          <note>
            40 för res. 17
          </note>
          <note>
            29 avstod
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 48 m, 43 fp, 1 kd, 18 c
          </note>
          <note>
            För res. 17: 25 v, 15 mp
          </note>
          <note>
            Avstod: 29 kd
          </note>
          <note>
            Frånvarande: 12 s, 7 m, 5 fp, 3 kd, 5 v, 4 c, 2 mp
          </note>
          <note>
            Punkt 38 (Apoteksmonopolet)
          </note>
          <note>
            1. utskottet
          </note>
          <note>
            2. res. 18 (kd, m, fp, c)
          </note>
          <note>
            Votering:
          </note>
          <note>
            173 för utskottet
          </note>
          <note>
            139 för res. 18
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 2 fp, 24 v, 15 mp
          </note>
          <note>
            För res. 18: 48 m, 41 fp, 30 kd, 1 v, 18 c, 1 mp
          </note>
          <note>
            Frånvarande: 12 s, 7 m, 5 fp, 3 kd, 5 v, 4 c, 1 mp
          </note>
          <note>
            Ingrid Burman (v) anmälde att hon avsett att rösta ja men markerats
            ha röstat nej.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            17 § (forts. från 15 §) Allmän miljö- och naturvård (forts. MJU1)
          </note>
          <note type="speaker">
            Anf. 141 ALF ERIKSSON (s):
          </note>
          <note>
            Fru talman! Även denna höst har vi drabbats av en miljökatastrof
            som har ställt till väldiga skador på miljön. Stränder motsvarande
            sträckan Stockholm-
          </note>
          <note>
            Ystad har förorenats av olja efter Prestiges förlisning utanför
            Spanien. Massvis med människor har förlorat sina möjligheter till
            försörjning, och den marina miljön har tagit väldigt stor skada.
            Händelser av det här slaget påminner oss om sårbarheten i det
            system som vi har byggt upp för vårt välstånd, och det kunde ha
            hänt utanför våra kuster.
          </note>
          <note>
            Sommarens översvämningar i Mellaneuropa har vi nästan glömt men
            de är också ett tecken på att vi håller på att få en klimatförändring
            orsakad av vårt sätt att producera och konsumera.
          </note>
          <note>
            Det här är två exempel som påminner oss om nödvändigheten att
            skapa ett ekologiskt hållbart samhälle. Sverige är ett föregångsland
            på området, och det blir vi som har möjlighet att besöka representanter
            för andra länder ganska ofta påminda om. De ser ofta
          </note>
          <note>
            Sverige som ett föredöme, och den rollen tycker jag att vi ska
            leva upp till och också behålla.
          </note>
          <note>
            Som flera tidigare sagt beslutade ett enigt miljöoch jordbruksutskott
            i onsdags att Sverige snarast ska ansöka om att Östersjön blir
            klassad som ett särskilt miljökänsligt område. Detta är viktigt,
            för om FN-
          </note>
          <note>
            organet IMO beviljar en sådan ansökan kan vi ställa krav bland
            annat på ytterligare säkerhet för sjöfarten.
          </note>
          <note>
            Vi kan dock inte i alla sammanhang gå före så långt att vi straffar
            ut oss själva, utan vi måste kunna visa att det vi föreslår är
            möjligt liksom att vi gör som vi säger och att det är vetenskapligt
            befogat. I annat fall förlorar vi vår trovärdighet.
          </note>
          <note>
            Det är här som den svenska miljöbudgeten för nästa år kommer
            in i bilden. Vi har fastställt 15 övergripande miljökvalitetsmål
            - mål för miljöpolitiken som ska vara uppnådda till år 2020. De
            fastställda delmålen ska vi ha uppnått tidigare. Vi tillför stegvis
            ökade resurser för att kunna förverkliga den här målsättningen.
          </note>
          <note>
            Miljömålsrådet avlämnade för en tid sedan sin första rapport
            om läget. Av den rapporten framgår att utvecklingen ser positiv
            ut för sju av de nationella miljökvalitetsmålen. För ytterligare
            sju av målen går utvecklingen inte i en entydigt positiv riktning.
            I
          </note>
          <note>
            endast ett fall pekar det i negativ riktning, nämligen när det
            gäller målet om hav i balans och om en levande kust och skärgård.
          </note>
          <note>
            Miljön i våra hav och kustområden - det gäller då
          </note>
          <note>
            Östersjön och västerhavet - är hotad av övergödning, giftutsläpp,
            ett alltför hårt fiske och oljeutsläpp. Havets ekosystem är i
            obalans. Därför ges havsmiljöfrågorna en central roll i miljöpolitiken
            under de kommande åren.
          </note>
          <note>
            Om vi med egna ögon hade kunnat se vad som gömmer sig under havsytan
            skulle vi, det är jag övertygad om, ha haft ett betydligt större
            engagemang för att komma till rätta med havsmiljöproblemen. För
            att återställa havsmiljöerna måste vi vidta en mängd åtgärder,
            främst på land. Det är nämligen från land som de flesta föroreningarna
            kommer.
          </note>
          <note>
            Det handlar om sopor. Det handlar om att minska övergödningen
            beträffande våra odlingar. Det handlar om att ta bort giftiga
            utsläpp. Det handlar om att minska luftföroreningarna, som till
            stor del hamnar på havets yta. Listan kan göras längre.
          </note>
          <note>
            Till detta kommer åtgärder i fråga om havet genom att upprätta
            förvaltningsplaner för fisket så att vi kan nå upp till det mål
            om att återställa fiskarterna som antogs i Johannesburg i augusti.
            Det handlar också om att inrätta marina reservat och om att för
            framtiden skydda känsliga strandmiljöer.
          </note>
          <note>
            Fru talman! Det räcker dock inte med enbart budgetmedel och ett
            fullgott system för hur vi ska kunna uppnå den hållbara utvecklingen.
            Vi måste också få till stånd ett engagemang hos alla, kanske allra
            mest hos den enskilda individen. För att det ska kunna bli möjligt
            måste alla ha kunskap och känna delaktighet
          </note>
          <note>
            - ha möjlighet att bidra med sina kunskaper för att forma det
            hållbara samhället. Detta är grunden för att vi ska kunna bli
            framgångsrika.
          </note>
          <note>
            På det området har de lokala investeringsprogrammen varit lyckade.
            Det bygger på underifrånperspektivet, att ta till vara lokala
            kunskaper och initiativ och skapa en delaktighet i miljöpolitiken.
          </note>
          <note>
            De beräkningar som kommunerna har gjort visar att det hittills
            beviljats 6,2 miljarder kronor till investeringar som har blivit
            20,7 miljarder när kommuner och andra intressenter skjutit till
            sina medel.
          </note>
          <note>
            Dessa medel och det lokala engagemanget bedöms medföra en minskning
            av energiförbrukningen med 2,3 terawattimmar per år, och fossila
            bränslen motsvarande 1,8 terawattimmar ersätts med förnybara energislag.
            Den första delen är mer än hälften av
          </note>
          <note>
            Barsebäck 2:s kapacitet. Koldioxidutsläppen minskar med 2,8 %
            av de totala svenska utsläppen. Det visar att vi kan komma långt
            med lokala engagemang. Nu avlöses de lokala investeringsprogrammen
            med ett klimatinvesteringsprogram. Det får en något annan inriktning
            för målet, för programmet är koncentrat just till klimatinvesteringar.
          </note>
          <note>
            Moderaterna har i sitt budgetalternativ tagit bort dessa stimulanser
            och hävdar att informationsinsatserna ska skötas från Naturvårdsverkets
            ordinarie anslag och inte med de informationsmedel som majoriteten
            vill tillföra. Det handlar, Lars Lindblad, om att öka kunskapen
            hos allmänheten, som är grunden för att vi ska kunna bygga samhället
            underifrån. Är det en besparing för att finansiera era skattesänkningar,
            eller är det en syn som innebär att klimatmålet ska nås med central
            styrning?
          </note>
          <note>
            Jag kan också konstatera med tanke på det moderata särskilda
            yttrandet att kärnuppgifterna på miljöområdet i den moderata ideologin
            är miljöforskning, övervakning, kalkning och uppfyllandet av internationella
            överenskommelser. Jag är inte speciellt imponerad. På forskningsområdet
            föreslår ni lägre anslag än majoriteten, och kalkningen är inte
            en åtgärd som botar. Vill ni göra någonting åt orsaken kommer
            ni att få lägga pengar på kalkning, denna medicin som bara lindrar,
            i all evinnerlig tid.
          </note>
          <note>
            När det gäller internationella överenskommelser tycker jag att
            det ni säger är märkligt. Det innebär att vi ska komma efter och
            genomföra det andra har bestämt i stället för att gå före och
            utnyttja de fördelar som detta ger exempelvis genom att sälja
            kunskap och utrustning.
          </note>
          <note>
            Till betänkandet har fogats tre reservationer, alla från Kristdemokraterna.
            De två första handlar om kalkning. Kalkningen sker nu enligt den
            nationella kalkningsplanen, och det gör att det har blivit betydligt
            mer effektivt. I år kalkas för 213 miljoner kronor.
          </note>
          <note>
            Det räcker till 90 % av de försurade sjöarnas totala yta. Det
            är viktigt att vi använder denna medicin, men den är inget medel
            för att åtgärda försurningsproblemen. Det är orsakerna till försurning
            som måste angripas, och det gör vi med hjälp av miljömålsarbetet.
          </note>
          <note>
            Fru talman! Jag yrkar bifall till utskottets förslag i betänkandet
            och avslag på reservationerna.
          </note>
          <note>
            Anf. 142 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! Jag vill fråga i anslutning till att Alf
          </note>
          <note>
            Eriksson tar upp frågan om kalking: Är Socialdemokraterna beredda
            att också titta närmare på Skogsstyrelsens plan för skogsmarkskalkning?
          </note>
          <note>
            Sedan vill jag höra, Alf Eriksson, om utredningen om bromerade
            flamskyddsmedel. Folk från Kemikalieinspektionen har sagt att
            de farligaste flamskyddsmedlen utreds inom EU just nu, och man
            ser ingen fördel med att springa i förväg. Det är bättre att låta
          </note>
          <note>
            EU-bollen rulla, på så vis blir det ett större genomslag på sikt,
            menar man. Delar Alf Eriksson den uppfattningen, eller är han
            beredd att här i kammaren ge besked för den socialdemokratiska
            riksdagsgruppens räkning att han står bakom ett svenskt förbud
            mot användning och import av produkter där bromerade flamskyddsmedel
            ingår?
          </note>
          <note type="speaker">
            Anf. 143 ALF ERIKSSON (s) replik:
          </note>
          <note>
            Fru talman! Det pågår ett projekt som Skogsstyrelsen bedriver
            med skogskalkning. Den är inte oomtvistad, eftersom det ger en
            chockverkan när man lägger kalk på mark som successivt under flera
            år har försurats och PH-värdet återställs oerhört snabbt. Det
            innebär en chockverkan som vissa växter inte tål. Det man hittills
            har kommit fram till visar att det inte har speciellt stor betydelse
            för våra sjöar och vattendrag vad man lägger ut i skogen.
          </note>
          <note>
            Men sista ordet är inte sagt i denna fråga. Det finns vissa skogsområden
            som behöver kalkas.
          </note>
          <note>
            När det gäller bromerade flamskyddsmedel har vi i miljökvalitetsmålen
            antagit att den typen av gifter ska fasas ut. Frågan är hur. Den
            frågan har regeringen ställt till Kemikalieinspektionen, och den
            har lämnat sin syn på frågan. Nu återstår att lyssna på alla samlade
            synpunkter innan vi tar ställning i denna fråga.
          </note>
          <note>
            Anf. 144 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! Tack för svaret så långt. Socialdemokratiska ministrar
            har i högtidstal och bland annat inför SNF:s kongress i Sundsvall
            där jag deltog för något år sedan stått för ett svenskt förbud.
            Bland annat Räddningsverket har sagt att bromerade flamskyddsmedel
            inte behövs ur brandsäkerhetssynpunkt, det finns fullgoda alternativ.
            Jag hoppas att Socialdemokraterna vill stå på vår sida som vill
            förbjuda dessa mycket farliga och starkt cancerframkallande ämnen.
          </note>
          <note>
            Om skogsmarkskalkningen vill jag säga att det i
          </note>
          <note>
            Skogsstyrelsens material, i den nya rapport som kom för någon
            månad sedan, finns en mer positiv ton när det gäller skogsmarkskalkning.
            Även Naturvårdsverket har visat en mer positiv syn på den här
            typen av åtgärder, inte minst i förebyggande syfte, för sjöar
            så att försurade ämnen inte kommer ut i sjöar utan stannar i marken.
          </note>
          <note type="speaker">
            Anf. 145 ALF ERIKSSON (s) replik:
          </note>
          <note>
            Fru talman! Vi har i miljökvalitetsmålen antagit att vi ska få
            bort de bromerade flamskyddsmedlen.
          </note>
          <note>
            Frågan är hur vi ska bete oss. Som bekant florerar det massor
            av varor vid våra gränser med detta innehåll.
          </note>
          <note>
            Det handlar mer om metoden hur det ska kunna ske.
          </note>
          <note>
            Vi är säkert överens om att det ska ske så fort som möjligt.
            Jag har ingen annan uppfattning.
          </note>
          <note>
            Skogsmarkskalkningen kan man naturligtvis diskutera. Det väsentligaste
            i försurningsproblematiken är att angripa problemen vid källan,
            att få ned utsläppen. Vi har varit lyckosamma på detta område.
            Vi ser på skogen att de försurande nedsläppen har minskat radikalt.
            Låt oss fortsätta med det arbetet så behöver vi inte diskutera
            kalk i framtiden.
          </note>
          <note type="speaker">
            Anf. 146 ROGER KARLSSON (c) replik:
          </note>
          <note>
            Fru talman! Det gläder mig att Alf Eriksson i sitt anförande
            lyfte fram det initiativ och det betänkande som vi ställde oss
            bakom i utskottet i går om Östersjön och om att ge ett tydligt
            tillkännagivande till regeringen om att vi ska gå före och ansöka
            om att de svenska delarna av Östersjön ska klassas som särskilt
            känsligt havsområde.
          </note>
          <note>
            Jag skulle vilja ställa en fråga i samma härad, om detta med
            att gå före. Det gäller återigen bromerade flamskyddsmedel. Alf
            sade i ett tidigare replikskifte att det är fråga om metoden,
            men det handlar också om tiden. Ett svenskt förbud går otvivelaktigt
            fortare.
          </note>
          <note>
            Vad är acceptabelt i tidshänseende för att man ska uppnå miljökvalitetsmålet
            om en giftfri miljö?
          </note>
          <note type="speaker">
            Anf. 147 ALF ERIKSSON (s) replik:
          </note>
          <note>
            Fru talman! Att gå före i frågor av den här typen har alltid
            vissa komplikationer. Vi är kanske det land i västvärlden som
            är mest beroende av handel. Det är massvis av varor som strömmar
            in över våra gränser.
          </note>
          <note>
            Vi måste komma till rätta med den problematiken.
          </note>
          <note>
            Det låter kanske enkelt med ett snabbt ensidigt svenskt förbud,
            men då stänger vi ute hela den varuhandel som i många fall är
            nödvändig eftersom vi behöver dessa produkter.
          </note>
          <note>
            Därför måste vi hitta en väg som vi utan någon större tidsutdräkt
            kan komma fram till målet om en utfasning. Tydligare går det inte
            att vara i dag. Regeringen ska ju utvärdera de synpunkter som
            nu kommer in.
          </note>
          <note type="speaker">
            Anf. 148 ROGER KARLSSON (c) replik:
          </note>
          <note>
            Fru talman! Alf Eriksson tog i sin replik upp komplikationer
            kopplade till handel. I det miljömöte som hölls under hösten i
            Johannesburg handlade det dels om en utveckling, en hållbar utveckling,
            dels om att handelsöverenskommelser och regler på handelsområdet
            inte ska vara överordnade regler och överenskommelser på miljöområdet.
            De ska alltså tillämpas parallellt och samverka. Det handlar alltså
            om att vi i Sverige vågar gå före och inte ser handelshinder som
            problem. De bromerade flamskyddsmedlen betraktas som handelsvara.
            De behövs inte. Vi kan skydda oss mot brand på annat sätt.
          </note>
          <note type="speaker">
            Anf. 149 ALF ERIKSSON (s) replik:
          </note>
          <note>
            Fru talman! Nej, det är möjligt att de inte behövs.
          </note>
          <note>
            Men det gäller ju för oss att övertyga alla tillverkare av de
            produkter som vi köper att de inte behövs. Först då kan vi nå
            fram till den punkt då de bromerade flamskyddsmedlen är borta.
            Låt oss anta den utmaningen att få omvärlden att förstå att det
            går. Som jag antydde i mitt anförande är det med kunskap och engagemang
            som vi ska bygga det hållbara samhället.
          </note>
          <note type="speaker">
            Anf. 150 LARS LINDBLAD (m) replik:
          </note>
          <note>
            Fru talman! Inledningsvis kritiserade Alf Eriksson och Moderaterna
            och mig för att vilja dra in pengarna till klimatinformation.
            Jag var rätt tydlig i mitt anförande när jag talade om det olämpliga
            i att myndigheterna för politisk kampanj för skattepengar. Det
            är en sak att man informerar sakligt. Men den här typen av kampanjåtgärder
            för att övertyga folk om en politisk riktning är inte lämpligt.
            Jag anser att det kan täckas genom den ordinarie budgeten som
            verket har.
          </note>
          <note>
            För det andra imponerades jag av att Alf Eriksson kunde stå och
            tala om de lokala investeringsprogrammen som en lyckad åtgärd
            under de år då dessa program löpte. Alf Eriksson ignorerar helt
            den mycket skarpa kritik som har kommit från Riksdagens revisorer
            och Riksrevisionsverket. Där slog man fast att de lokala investeringsprogrammen
            hade oklara miljöeffekter och låg kostnadseffektivitet. Om detta
            hörde vi ingenting alls från Alf Eriksson.
          </note>
          <note>
            För det tredje blev jag också imponerad när Alf
          </note>
          <note>
            Eriksson talade varmt om att riksdagens miljö- och jordbruksutskott
            har bestämt sig för att lägga fram ett förslag om att skydda Östersjön.
            Bilden från utskottet är snarare att vi i de övriga partierna
            fick släpa regeringspartiet efter oss för att komma fram till
            det. Men det gläder mig att regeringspartiet har ändrat ståndpunkt
            så pass mycket att man kan tala varmt om den här frågan.
          </note>
          <note type="speaker">
            Anf. 151 ALF ERIKSSON (s) replik:
          </note>
          <note>
            Fru talman! Det är viktigt att någon håller i informationsinsatserna
            när det gäller de forskningsrön och den kunskap som finns på miljöområdet.
            Det är väl naturligt att Naturvårdsverket är en av aktörerna på
            det området. Dessutom har Moderaterna i sitt budgetförslag dragit
            ned också på anslaget till Naturvårdsverkets ordinarie budget.
          </note>
          <note>
            Visst har vi hört kritik mot de lokala investeringsprogrammen.
            De första 30-40 projekten har nu utvärderats, och det visar sig
            att utfallet har varit bättre än förväntat. Så då tror jag inte
            att de lokala investeringsprogrammen är så dåliga. Varför skulle
            då företrädare för kommuner satsa 70 % av pengarna - de har satsat
            närmare 14 miljarder kronor i sådana här projekt - om de inte
            hade trott på dem? Jag finner den tanken ganska orimlig.
          </note>
          <note>
            Från min hemkommun som styrs av ett moderat kommunalråd har man
            till exempel ett projekt för att ta till vara spillvärme som nu
            har bytt ut olja och en hel del annan energi i ett fjärrvärmenät.
            Detta projekt applåderas och användes till och med i valrörelsen
            av det moderata kommunalrådet som en mycket lyckad moderat satsning.
          </note>
          <note>
            När det till sist gäller Östersjön var nog inte det inte så mycket
            med det där släpandet. Det har tagits initiativ från regeringen
            långt innan vi tog upp den frågan i utskottet.
          </note>
          <note type="speaker">
            Anf. 152 LARS LINDBLAD (m) replik:
          </note>
          <note>
            Fru talman! Man kan ha olika uppfattningar om olika saker, det
            är helt klart.
          </note>
          <note>
            Bara för att informera vad besparingarna hos Naturvårdsverket
            egentligen handlar om är det rovdjursinformation. Vi har en annan
            rovdjurspolitik än vad regeringen har. Därför anser vi att den
            typen av specialdestinerade informationspengar inte behövs. Det
            rör sig om 2,5 miljoner, vilket väl får anses vara rätt så lite
            pengar i Naturvårdsverkets totala budget.
          </note>
          <note>
            När det gäller de lokala investeringsprogrammen förnekar jag
            inte att det har funnits ett och annat projekt som har varit lyckat,
            det är jag helt övertygad om. Men frågan är om ifall den summa
            pengar som nu satsas - 300 miljoner kronor under 2003 som ska
            betalas ut till kommunerna - för att åtgärda klimatproblemen är
            en bra metod kontra vad vi i stället skulle kunna göra för 300
            miljoner kronor.
          </note>
          <note>
            Beträffande kritiken från Riksrevisionsverket och
          </note>
          <note>
            Riksdagens revisorer är det viktigt att titta på helheten. Man
            har alltså dömt ut dessa satsningar. De har haft låg kostnadseffektivitet
            och oklara miljöeffekter.
          </note>
          <note>
            Därför tycker jag inte att det är ett bra sätt att hantera dessa
            budgetmedel. Som jag sade i mitt anförande hade jag hellre sett
            att man hade lagt pengarna på olika typer av incitament för teknikutveckling
            för att åstadkomma en bättre utveckling när det gäller koldioxidproblemen.
          </note>
          <note>
            Det är vad det handlar om. Därför kan jag inte tycka att det
            är en bra lösning att föra lokala investeringsprogrammen till
            klimatpolitiken.
          </note>
          <note type="speaker">
            Anf. 153 ALF ERIKSSON (s) replik:
          </note>
          <note>
            Fru talman! Nu är det inte så att det bara är ett och annat projekt
            som man kan peka på, utan den utvärdering som hittills har gjorts
            visar att på det stora hela har man lyckats bättre i förhållande
            till vad som fanns i ansökan.
          </note>
          <note>
            Sedan håller jag med om att man inte bara ska titta på det resultatet.
            Man ska titta på helheten, och i helheten ligger att också ta
            vara på den kunskap som finns ute i landet och låta kunskapen
            spridas. Det finns en sajt på nätet där man sprider sina projekt
            så att alla kan ta del av dem. Det är också en teknikutveckling
            som vi inte nog kan värdera. Den får vi på köpet.
          </note>
          <note>
            Kritiken som har varit har främst varit inriktad på att det är
            flera mål med investeringsprogrammet, bland annat sysselsättningsmål.
            Men på sysselsättningssidan har det skapat 19 600 jobb.
          </note>
          <note type="speaker">
            Anf. 154 MARIE WAHLGREN (fp) replik:
          </note>
          <note>
            Fru talman! Jag vill fortsätta med frågor som gäller LIP-pengarna
            och klimatinvesteringarna. Vill Alf
          </note>
          <note>
            Eriksson på fullt allvar påstå att ingen av de här investeringarna
            skulle kommit till stånd om inte LIP-
          </note>
          <note>
            pengarna hade funnits?
          </note>
          <note type="speaker">
            Anf. 155 ALF ERIKSSON (s) replik:
          </note>
          <note>
            Fru talman! Det är möjligt att något hade kommit till stånd.
            Men de allra flesta av projekten var sådana som man hade gått
            och funderat på runtom i landet, men man kunde inte räkna hem
            någon lönsamhet i dem med en full egeninvestering. Med det i genomsnitt
            runt 30-procentiga tillskottet fick man en lönsamhet i investeringarna.
            På så sätt har man kunnat skapa de resultat som vi nu börjar se
            när det gäller att fasa ut både olja och el, och det ger framför
            allt energibesparingar.
          </note>
          <note type="speaker">
            Anf. 156 MARIE WAHLGREN (fp) replik:
          </note>
          <note>
            Fru talman! Jag tror att här är kärnan i det som är problemet
            med den här typen av investeringar. En del av de investeringar
            som görs och många av dem som är bra är sådana som skulle gjorts
            ändå. Det finns till exempel företag som har fått LIP-pengar för
            att investera i snålspolande toaletter. Det är självklart så att
            alla andra investeringar i snålspolande toaletter utan
          </note>
          <note>
            LIP-pengar visar att investeringarna skulle skett ändå.
          </note>
          <note>
            Samtidigt finns det ett antal olönsamma förslag som går igenom,
            investeringar som inte skulle gjorts och därför egentligen inte
            är kloka investeringar. De pengar som kommunerna har lagt ut skulle
            kunnat användas till någonting annat, och de hade kanske valt
            att göra någonting klokare för pengarna i så fall. I
          </note>
          <note>
            stället för att försöka locka kommunerna med lite gottepåsar
            i form av olika investeringsbidrag måste man skapa regelverk som
            gör det lönsamt att göra den här typen av investeringar, för då
            sker de i vilket fall som helst.
          </note>
          <note type="speaker">
            Anf. 157 ALF ERIKSSON (s) replik:
          </note>
          <note>
            Fru talman! Om det vore så att man kunde göra investeringarna
            ändå, varför har man då inte gjort det? Man gjorde ju inte de
            här investeringarna. De kom till stånd därför att man fick ett
            stöd.
          </note>
          <note>
            Sedan är det inte så att någon har bestämt över framför allt
            kommunernas huvuden i den här frågan.
          </note>
          <note>
            Det är de själva som har beslutat om de 70 % eller 14
          </note>
          <note>
            miljarder som de har satsat, så initiativet ligger på det lokala
            planet.
          </note>
          <note>
            När vi nu har satt ett instrument i sjön som är till för att
            stimulera till ett lokalt engagemang kan jag inte förstå att det
            möter en sådan frustration. Avsikten är ju att vi ska bygga ett
            hållbart samhälle underifrån, och de lokala investeringsprogrammen
            har varit ett instrument för att få i gång ett engagemang ute
            i landet. Jag är fullständigt övertygad om att det inte hade blivit
            tillnärmelsevis så starkt engagemang på miljöområdet om inte dessa
            program hade funnits.
          </note>
          <note type="speaker">
            Anf. 158 KJELL-ERIK KARLSSON (v):
          </note>
          <note>
            Fru talman! Detta betänkande bygger på den gemensamma budget
            som vi tre samarbetspartier varit överens om. Utgiftsområde 20,
            som vi nu ska behandla, omfattar i ekonomiska medel ca 3,36 miljarder.
            Det är en ganska ansenlig summa pengar som det gäller att få ut
            bästa möjliga miljöpolitik av - en miljöpolitik som ska leda till
            att vi närmar oss våra 15
          </note>
          <note>
            stora nationella miljömål. Jag säger "närmar oss", för vi har
            långt kvar till att nå upp till dem.
          </note>
          <note>
            För att nå upp till våra miljömål, eller i första hand våra delmål,
            behövs det en kraftfull politik på miljöområdet på både central,
            regional och lokal nivå.
          </note>
          <note>
            Med en kraftfull politik menar jag inte minskade resurser, som
            vissa partier vill ge, utan ökade resurser i kunskap, personellt
            och ekonomiskt.
          </note>
          <note>
            Men framför allt behövs det en vilja från oss alla, inte bara
            i ord utan även i handling, både från er och från mig. Ska vi
            nå resultat måste vi alla dra vårt strå till stacken. Men ska
            det bli en stack som kan klara olika påfrestningar, krävs det
            organisation och planering. Då behöver vi politiska beslut men
            även myndigheter och organisationer som tar sitt sektorsansvar
            på allvar.
          </note>
          <note>
            Fru talman! Miljön behöver återigen komma upp på agendan i vårt
            samhällsliv. Eftersom de flesta av oss varit överens om miljömålen,
            anser jag att det är vår skyldighet att fatta sådana beslut som
            gör att vi når fram i tid. Tidtabellen måste hållas om vi ska
            hålla generationsperspektivet och lämna över ett samhälle till
            nästa generation där de stora miljöproblemen är lösta.
          </note>
          <note>
            Men vårt agerande i miljöfrågor får inte enbart stanna utanför
            eller innanför vår egen dörr. Vi behöver ett engagemang i frågorna,
            ett engagemang som även sträcker sig utanför dessa kammardiskussioner
            och utanför våra gränser.
          </note>
          <note>
            Fru talman! Jag ser kemikaliesamhällets utveckling som en stor
            fara, både med gamla gifter och ännu ouppmärksammade gifter. När
            konkreta åtgärder ska vidtas för miljön gäller det att vidta rätt
            åtgärd för att nå resultat. Jag tänker då på situationen i våra
            vatten.
          </note>
          <note>
            Om det som nu sker under ytan i våra vattendrag, sjöar och hav
            hade skett på land, där vi alla kunde se vad som skedde eller
            sker, så är jag säker på att det skulle varit ett mycket upprört
            och högt tonläge hos de flesta människor i landet.
          </note>
          <note>
            Vad som sker är att vi håller på att skapa en situation under
            vattenytan, där fisken i vissa områden slås ut av olika faktorer
            - miljöfaktorer samt överutnyttjande av havets resurser. Situationen
            som beskrevs redan 1962 i boken Tyst vår av Carson, men som då
            beskrev situationen på land och rörde kemikalier samt fågelpopulationerna,
            går igen.
          </note>
          <note>
            Den gången gällde det främst de oreglerade besprutningarna av
            åkermarker som producerar vårt dagliga bröd och med avsikten att
            minska insekternas angrepp och därmed böndernas nettoproduktion
            av spannmål. Bland annat betades utsädet med ett av de giftigaste
            ämnen som vi känner till, nämligen kvicksilver. Fortfarande har
            vi alltför stor tilltro till besprutning samt en ökad kemikalieanvändning.
            Och kvicksilverfrågan har vi inte löst.
          </note>
          <note>
            Tyst vår var en kraftfull varning för de kemiska bekämpningsmedlens
            risker. Som vi vet hittades de ökända ämnena DDT, PCB och dioxin
            på mycket avlägsna platser där de inte borde finnas.
          </note>
          <note>
            Fru talman! Jag ska med några korta exempel illustrera den utveckling
            som har skett historiskt på området. Det är bra att känna till
            historien om man vill göra någonting för framtiden.
          </note>
          <note>
            På 50-talet upptäckte man att den vithövdade havsörnen plötsligt
            hade förlorat sin naturliga instinkt att para sig och föda upp
            ungar. Det konstaterades att
          </note>
          <note>
            80 % av örnarna var sterila. Misstankarna riktades mot PCB.
          </note>
          <note>
            På 60-talet uppdagades det att minkuppfödare hade problem med
            minkhonorna, som fick hälften så många ungar och slutligen inte
            fick några alls. Något var fel eller gick fel i fortplantningen.
            Minkarna hade utfodrats med kycklingar som hade tillförts ett
            konstgjort kvinnligt hormon som hade fått kycklingarna att växa
            snabbare.
          </note>
          <note>
            På 70-talet upptäckte biologer att gråtrutarna övergav sina bon,
            och man fann mängder av döda trutungar. 80 % av ungarna hade dött
            innan de kläcktes. Det var samma symtom som hade visat sig hos
            kycklingar till höns som exponerats för dioxin i laboratoriemiljö.
          </note>
          <note>
            Fortfarande på 2000-talet har vi processer som genererar dioxin.
            Då vi deponerar avfall eller restprodukter så kommer det vidare
            ut i naturen. Jag tänker då på avfallsförbränningen och dess aska.
          </note>
          <note>
            På 80-talet pågick säldebatten, som alla kommer ihåg. Var det
            infektion, virus eller miljöpåverkan?
          </note>
          <note>
            Därom tvistade man.
          </note>
          <note>
            På 90-talet upptäckte forskarna medicinska data som tydde på
            att det hos män under de senaste 50
          </note>
          <note>
            åren har skett en mycket onormal könsutveckling.
          </note>
          <note>
            Man påpekar att någon miljöfaktor kan ligga bakom dessa förändringar.
          </note>
          <note>
            Jag är rädd för att de oroande problem med fortplantningen som
            nu har påvisats hos vilda djur även har spritt sig, eller kan
            sprida sig, till människan.
          </note>
          <note>
            Framtiden kommer att ge sina svar, men det är nu vi måste vidta
            åtgärderna för att få en framtid där det övergripande målet är
            att nästa generation ska kunna leva i ett samhälle där de stora
            miljöproblemen är lösta.
          </note>
          <note>
            När det gäller att anslå medel för att nå våra mål på miljöområdet
            spretar det en hel del mellan majoritetens och oppositionens anslag,
            men även mellan oppositionspartierna.
          </note>
          <note>
            Vad gäller Naturvårdsverket vill två borgerliga partier minska
            anslagen medan två är nöjda med majoritetens förslag.
          </note>
          <note>
            Anslaget Åtgärder för biologisk mångfald vill vissa sänka och
            något parti höja. Skillnaden mellan partierna är ungefär 200 miljoner.
          </note>
          <note>
            När det gäller sanerings- och återställandeanslaget vill något
            parti höja och något parti minska. Skillnaden där är 210 miljoner.
          </note>
          <note>
            Vad gäller den brännande frågan om klimatet och klimatinvesteringar
            är skillnaden mellan partierna i oppositionen ca 350 miljoner.
          </note>
          <note>
            Med den bilden av oppositionen vill jag yrka bifall till betänkandet
            MJU1, och jag önskar er alla en välbehövlig god jul.
          </note>
          <note type="speaker">
            Anf. 159 GUNNAR GOUDE (mp):
          </note>
          <note>
            Fru talman! Kjell-Erik Karlsson berörde i sitt anförande lite
            av de miljöproblem som ligger bakom det betänkande som vi har
            att diskutera. Det är alltså det betänkande som handlar om de
            resurser som vi vill anslå för att angripa miljöproblemen i landet.
          </note>
          <note>
            Det är ett betänkande som jag tror att många gläds över. Det
            handlar om en budget som omspänner i stort sett 3,4 miljarder
            kronor, pengar som används för direkta åtgärder för att åstadkomma
            till exempel kalkning, som togs upp här, och det gäller skyddsvärda
            skogsområden och annat - direkta åtgärder alltså.
          </note>
          <note>
            Det gäller också sådana saker som miljöforskning och miljöövervakning
            och naturligtvis att hålla de myndigheter och organisationer i
            gång som ska utföra det här arbetet.
          </note>
          <note>
            Det har hänt mycket under den förra mandatperioden. Jag kan nämna
            någonting om det eftersom det ger perspektiv på det betänkande
            som vi har att ta ställning till nu.
          </note>
          <note>
            Vid förra mandatperiodens början, när samverkan mellan Miljöpartiet,
            Vänsterpartiet och regeringen och Socialdemokraterna påbörjades,
            var budgeten ungefär en tredjedel av den som finns nu. Under den
            här perioden har det skett en uppbyggnad av möjligheterna till
            ett gott miljöarbete som jag skulle vilja säga har varit alldeles
            exceptionell, inte bara när det gäller pengarna. Det har också
            funnits stora framsteg på till exempel lagstiftningssidan. Vi
            har fått lagar och regler som vi kan stödja oss på i miljöarbetet,
            miljöbalken till exempel. Vi har fått miljödomstolarna som ger
            oss möjlighet till en rättslig prövning och där man så småningom
            kommer att utveckla praxis och kunskap på det här området som
            tidigare har varit mycket outvecklad.
          </note>
          <note>
            Vi har också fått en målsättning för arbetet för första gången,
            som finns i betänkandet i form av de
          </note>
          <note>
            15 miljökvalitetsmålen med delmål inom målen. Där står det uttalat
            vad det är vi strävar mot och vad vi ska uppnå till år 2020, och
            i vissa fall tidigare. Vi har alltså fått en kartering av miljöproblemen
            och målen.
          </note>
          <note>
            Kartan är fastlagd och målen för vad vi ska uppnå är utsatta.
          </note>
          <note>
            Det är första gången som man i ett betänkande inleder med en
            utvärdering av hur långt man har kommit i de 15 målen. Den är
            gjord av Miljömålsrådet som i juni i år har givit sin första utvärdering.
            Den utvärderingen - för att återgå till det som Kjell-Erik
          </note>
          <note>
            Karlsson beskrev, miljöproblemen - är mycket dyster. Det låter
            naturligtvis bra när man säger att i sju av de 15 målen har utvecklingen
            gått i positiv riktning under de fyra senaste åren, men det är
            mycket små steg, och det är alldeles otillräckligt. Med den takten
            kommer vi inte att nå delmålen. I sju andra ser man inte någon
            direkt rörelse i rätt riktning ens, och i ett mål, havet, är det
            en direkt negativ utveckling.
          </note>
          <note>
            Ändå kan man glädjas över det här betänkandet.
          </note>
          <note>
            Det är alltså här verktygen ligger för arbetet. Kartan är lagd,
            och vi kommer varje år att få se en redovisning av hur arbetet
            fortskrider vartefter vi närmar oss målet. Vi ser väl alla fram
            emot den dagen eller det året då vi här i kammaren kan få ett
            betänkande som inleds med en beskrivning som talar om att nu är
            målen uppnådda. Förutsättningarna finns här. Arbetet ska fortsätta.
            Det är naturligtvis ett stort arbete som ligger framför oss. Problemen
            är långt ifrån lösta.
          </note>
          <note>
            Jag vill sluta med att för Miljöpartiets del yrka bifall till
            förslaget i utskottets betänkande i sin helhet.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.58 på förslag av andre vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            17 § (forts.) Allmän miljö- och naturvård (forts.
          </note>
          <note>
            MJU1)
          </note>
          <note type="speaker">
            Anf. 160 SVERKER THORÉN (fp):
          </note>
          <note>
            Herr talman! Naturhänsyn, utvecklingsoptimism och internationalism
            är grunderna för Folkpartiets miljöpolitik. Vi liberaler har en
            i grunden optimistisk syn på framtiden och en tilltro till varje
            generations förmåga att finna lösningar på sin tids problem. Vi
            har också en positiv, teknikvänlig syn på verkligheten. Kopplingen
            mellan ekologiskt, ekonomiskt och socialt ansvarstagande är för
            oss en nödvändig utgångspunkt för miljöarbetet.
          </note>
          <note>
            Hållbar utveckling är och har varit nyckelord i miljösammanhang
            länge nu. Vi har hört orden uttalas ofta och med stort engagemang.
            Men var står vi egentligen i dag, 30 år efter Stockholmskonferensen,
            tio år efter Riomötet och med FN-konferensen i Johannesburg nyligen
            avslutad?
          </note>
          <note>
            Framtidens ödesfrågor måste hanteras med nya strategier. Vi kan
            inte använda gamla tiders organisation, regelverk och styrmedel
            för att hantera den mycket genomgripande utveckling som krävs.
            Hållbar utveckling nås inte genom att orden likt ett mantra upprepas
            av regeringsföreträdare vid högtidliga tillfällen.
          </note>
          <note>
            Vi försöker i dag föra in ett hållbart perspektiv i myndigheter
            och organisationer som skapats i en helt annan tid och med helt
            andra utgångslägen. Det går inte att klara 2000-talets utmaningar
            med en struktur som har utvecklats under efterkrigstiden och präglats
            av 1970- och 1980-talets frågeställningar. Vi ser att samhället
            inte klarar att stimulera en hållbar utveckling med gamla koncept
            och organisatoriska modeller.
          </note>
          <note>
            Politiken har inte lyckats överbrygga vallgravarna mellan de
            olika delarna av samhället, något som är helt nödvändigt om vi
            ska få en samlad utvecklingskraft. Politiken och de offentliga
            institutionerna arbetar med sina agendor. Näringslivet har sina.
            Alla har dessutom olika tidsskalor: politiken har fyraåriga mandatperioder,
            näringslivet har kvartalsrapporter och medborgarna sin egen livscykel.
            Det finns få överlappande och gemensamma strategier. Därför kommer
            mycket kraft att ägnas åt att få andra att acceptera de egna förslagen
            eller motivera varför den egna samhällssektorn inte kan acceptera
            vissa förslag.
          </note>
          <note>
            Herr talman! Vi vill ta initiativ till en djupgående analys av
            vilka organisatoriska, legala och ekonomiska förändringar som
            behövs för att samhället bättre ska kunna hantera hållbar utveckling.
            I detta arbete bör särskilt behoven av tvärdisciplinärt arbete
            över olika områdes- eller sektorsgränser betonas. Analysen bör
            lämna förslag på vilka organisatoriska förändringar i vid mening
            som bör genomföras för att skapa ett modernt, effektivt och rationellt
            fungerande, hållbart Sverige. Det är dags att nu äntligen lämna
            lapptäckesmetodiken!
          </note>
          <note>
            Folkpartiet liberalerna föreslår därför i vår motion
          </note>
          <note>
            Liberal miljöpolitik att en hållbarhetskommission tillsätts med
            uppgift att se över vilka effektiviseringar och moderniseringar
            av samhällets regelverk, styrmedel och upplysningsverksamhet som
            behöver göras, inte minst för att undvika att samhället motverkar
            goda initiativ från företag och enskilda. I dag finns fortfarande
            mycket av kontraproduktiva inslag, till exempel vad gäller styrmedel.
            Exemplen är många;
          </note>
          <note>
            det klassiska exemplet med fastighetstaxeringen och treglasfönster
            hör hemma här.
          </note>
          <note>
            Låt oss lära av den Lindbeckkommission för ekonomin som tillsattes
            i början av 90-talet. Den diskuterade inte bara traditionell ekonomisk
            politik utan också institutioner och beslutsprocesser som till
            exempel budgetbehandlingen i riksdagen. Även på miljöområdet måste
            nu analysen breddas på motsvarande sätt.
          </note>
          <note>
            Inför årets valrörelse presenterades undersökningar som sade
            att miljöfrågorna låg långt ned på väljarnas lista över viktiga
            frågor. Det var inte den bild jag fick i mötet med väljarna i
            Kalmar län. Bortser man ett ögonblick från torsk, kustfisket och
            oljeutsläppen, som naturligtvis dominerade, dök ändå frågor om
            miljö och hållbar utveckling upp. Efter att under årtionden ha
            försetts med information, utbildning och pekpinnar från stat,
            politiska partier och intresseorganisationer väntar sig nu företag
            och en välutbildad och engagerad allmänhet att vi politiker ska
            leverera.
          </note>
          <note>
            Vi ska leverera reella möjligheter att välja och agera på ett
            långsiktigt hållbart sätt utan att detta motverkas av samhället.
          </note>
          <note>
            För att miljöpolitiken ska vara genomförbar måste den ha folklig
            acceptans, finna och åtgärda systemfel och diskutera i mycket
            långsiktigt perspektiv. Ska vi nå en hållbar utveckling måste
            miljöpolitiska slagord och opportunistisk symbolpolitik överges.
          </note>
          <note>
            Folkpartiet liberalerna ser fram emot övriga partiers reaktion
            på vårt förslag om en hållbarhetskommission när frågan under våren
            kommer att behandlas.
          </note>
          <note type="speaker">
            Anf. 161 LENNART FREMLING (fp):
          </note>
          <note>
            Herr talman! Folkpartiet föreslår att en hållbarhetskommission
            får i uppdrag att arbeta bredare och långsiktigt med miljöfrågorna.
            Samhället klarar inte av att effektivt lyfta fram angeläget nytänkande
            med nuvarande fastlåsta administrativa struktur.
          </note>
          <note>
            Vi budgeterar för ett år och tänker ofta bara i fyraårsperioder.
            En del mål sätts för år 2010, men vi behöver ha ännu längre perspektiv.
            Vilken livsstil är rimlig för mänskligheten om 50 år och om 100
            år?
          </note>
          <note>
            Miljöfrågorna måste också i särskild grad behandlas internationellt.
            Här har vi stor nytta av Europeiska unionen, men många frågor
            är till sin natur globala och måste därför behandlas globalt.
            Ekonomiska styrmedel måste utvecklas och användas i praktiken.
          </note>
          <note>
            Ett glädjande genombrott håller på att ske med överlåtbara utsläppsrätter
            inom EU, även om det föreslagna systemet tyvärr innehåller vissa
            principiella brister.
          </note>
          <note>
            Liberal miljöpolitik bygger alltså på långsiktighet, internationalism
            och optimism över nya möjligheter.
          </note>
          <note>
            Tre områden skapar särskilt stora problem, nämligen trafiken,
            jordbruket och energiförsörjningen. Jag tänker nu ägna ett par
            minuter åt trafiken.
          </note>
          <note>
            Gällande trafikpolitiska principer tar stor miljöhänsyn men dessa
            principer har inte genomförts i praktiken. Vi måste resonera mer
            i samhällsekonomiska termer. Den grundläggande principen om att
            konsumenten bör betala den samhällsekonomiska marginalkostnaden
            har ju tyvärr inte slagit igenom ännu. Här krävs politiskt mod
            från regeringen att komma med konkreta förslag. Tydligen behöver
            man hjälp från den hållbarhetskommission som Folkpartiet vill
            inrätta.
          </note>
          <note>
            Vi måste bättre beakta miljökostnaderna. Då begränsas de fysiska
            transporterna och den teletekniska utvecklingen stimuleras. En
            del människor kommer säkert att uppfatta denna förändring som
            uppoffringar i vår levnadsstandard, men det finns inget moraliskt
            hållbart alternativ. Dagens livsstil vältrar ju faktiskt över
            flera kända problem på kommande generationer.
          </note>
          <note>
            Jag tänker då inte bara på växthuseffekten utan även på försurning,
            övergödning, spridning av farliga kemikalier och ozonhålet.
          </note>
          <note>
            Dagens trafiksystem ger stor rörelsefrihet åt människorna i den
            rika världen. Det är dock uppenbart att trafikens totala miljöpåverkan
            kraftigt överskrider vad naturen tål. Järnvägstrafik måste därför
            få möjlighet att hävda sig bättre på marknaden gentemot vägtrafik
            och flygtrafik.
          </note>
          <note>
            Det är klokt att fortsätta att satsa på infrastrukturen, men
            det gäller att satsa rätt. Det behövs ett mycket bättre underlag
            och en bättre procedur för att fatta beslut om avvägningar mellan
            de olika trafikslagen. Med stöd av gårdagens bedömningar håller
            vi i dag på att i snabb takt minska morgondagens möjligheter till
            mindre miljöskadliga transporter.
          </note>
          <note>
            Herr talman! Det är vår generation som måste besluta att utveckla
            ny teknik, en annorlunda organisation och nya regler och därigenom
            skapa ett långsiktigt hållbart samhälle.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 december.)
          </note>
          <note>
            18 § Jord- och skogsbruk, fiske med anslutande näringar
          </note>
          <note>
            Föredrogs miljö- och jordbruksutskottets betänkande
          </note>
          <note>
            2002/03:MJU2
          </note>
          <note>
            Utgiftsområde 23 Jord- och skogsbruk, fiske med anslutande näringar
            (prop. 2002/03:1 delvis).
          </note>
          <note>
            Anf. 162 BENGT-ANDERS JOHANS-
          </note>
          <note>
            SON (m):
          </note>
          <note>
            Herr talman! När det gäller budgetyrkandena vill jag bara hänvisa
            till vad vi tidigare har stått för här i kammaren och i övrigt
            till det särskilda yttrande vi har i detta betänkande.
          </note>
          <note>
            Miljö- och jordbruksutskottet är kanske det allra viktigaste
            utskottet i riksdagen med tanke på att det är dessa frågor som
            är grunden för medborgarnas överlevnad och fortlevnad. Vi har
            fått förtroendet att skapa de förutsättningar som gör det möjligt
            för varje enskild medborgare att få sitt dagliga bröd, andas acceptabelt
            ren luft och vistas i en miljö som långsiktigt är uthållig.
          </note>
          <note>
            Livsmedel är som affärsidé den ojämförligt bästa alla kategorier
            eftersom varje människa måste inta mat åtminstone två gånger per
            dygn. Ingen annan produkt kan uppvisa en sådan marknadsförutsättning.
          </note>
          <note>
            Trots detta är just denna näring alldeles speciellt genomsyrad
            av stödsystem som på grund av vårt EU-
          </note>
          <note>
            inträde utgör det kanske mest omfattande på marknaden.
          </note>
          <note>
            Eftersom just jordbrukspolitiken är den mest harmoniserade inom
            EU innebär det att skillnaderna i konkurrensförutsättningar blir
            speciellt tydliga och påverkar denna näring. Den ryggsäck som
            det svenska jord- och skogsbruket tvingas bära innebär därmed
            egentligen denna signal till de svenska utövarna: Vi anser att
            ni ska lyckas sämre än era kolleger i Europa eller att ni måste
            arbeta ännu hårdare. Ansvaret är i båda fallen regeringens.
          </note>
          <note>
            Är det dessutom så, som statsministern lät meddela här i kammaren
            i tisdags, att den svenska regeringen redan nu flaggar för en
            möjlig renationalisering av jordbrukspolitiken efter 2006 på grund
            av de svårigheter man just nu ser är det stor risk att de svenska
            bönderna kommer att bli utkonkurrerade på grund av de nationella
            skattestöd som man i andra länder är beredd att ge. Detta, kära
            vänner, kommer att innebära det största svenska fiaskot i Europapolitiken
            någonsin. Detta är primärt regeringens ansvar.
          </note>
          <note>
            Det som präglar de areella näringarna är att de i alla avseenden
            är långsiktiga och att de på grund av sina areella behov är skilda
            från tätbebyggda områden. Detta skapar i sig speciella bekymmer
            för dem som utövar dessa näringar. Det gäller transporter av förnödenheter
            och produkter och inte minst förflyttningen av de människor som
            bor i anslutning till eller verkar i de areella näringarna.
          </note>
          <note>
            När man emellanåt hör vad vissa partiers företrädare tror om
            allmänna kommunikationers tillgänglighet kan man ibland få uppfattningen
            att det finns tunnelbanor eller bussar på alla bostadsorter runtom
            i landet. För att ta kammarens ledamöter ur denna missuppfattning
            kan jag intyga att det än så länge varken har funnits någon tunnelbana
            eller några reguljära bussar i Släthult där jag bor. Där, och
            på tusentals andra kvadratkilometer, är det endast bilen som ger
            en rimlig möjlighet till ett socialt liv.
          </note>
          <note>
            Jord- och skogsbruksföretagare är att betrakta som småföretagare.
            Det innebär att alla de hinder och hot mot nystartande, utveckling
            och generationsskiften som kännetecknar dessa också omfattar företagarna
            i de areella näringarna. Detta är återigen regeringens ansvar.
          </note>
          <note>
            Den svenska transportinfrastrukturen, som i grunden är en mycket
            viktig del av de areella näringarnas grundförutsättningar, har
            å det grövsta åsidosatts sedan regeringen tillträdde 1994. Miljöpartiet
            och
          </note>
          <note>
            Vänstern har utövat utpressning mot regeringen, och regeringen
            har medvetet satt vägunderhåll och vägbyggande i strykklass för
            att klamra sig fast vid regeringsmakten. Detta har skapat stora
            bekymmer för de transportberoende näringarna. Inte minst enskilda
            vägar har fått stå tillbaka. Detta är också, herr talman, regeringens
            ansvar.
          </note>
          <note>
            Mycket nära förknippad med transporterna, oavsett om det gäller
            varor eller personer, kollektivt eller enskilt, är och förblir
            beskattningen av drivmedel en central fråga. När man först beskattar
            så hårt man kan, sedan lägger på moms och som grädde på moset
            dessutom inte är beredd att ge fullt avdrag för exempelvis resor
            till och från arbetet, då är signalen tydlig:
          </note>
          <note>
            Vi socialdemokrater tycker inte att folk ska bo på landsbygden!
            Återigen är det regeringens ansvar.
          </note>
          <note>
            Herr talman! Det jag hittills uppehållit mig vid ligger inte
            direkt under miljö- och jordbruksutskottets ansvarsområde. Men
            det går inte att undvika att peka på det beroende som de areella
            näringarna har. När det gäller de moderata yrkandena inom ovannämnda
            områden vill jag bara framhålla deras betydelse för framtiden
            och hoppas att kammaren anammar dem för att skapa grunden för
            en livsmedelsförsörjning med rimliga priser.
          </note>
          <note>
            Skogen, herr talman, intar en alldeles speciell del av de areella
            näringarna. Det är den som har bidragit mest till den svenska
            nettoexporten under överskådlig tid - inte, som många tror, gruv-
            och stålnäringen.
          </note>
          <note>
            Skogsnäringen är fortfarande ett lok i den svenska ekonomin.
            Dessvärre avspeglas inte detta i regeringens engagemang för denna
            fråga. I stället har man valt att lägga ansvaret för skogsfrågorna
            på olika departement och på olika företrädare och handläggare
            i ett för en utomstående obegripligt pussel. Detta skapar för
            näringen oacceptabla förhållanden. Den ena handen vet inte vad
            den andra handen gör. Ansvaret är regeringens.
          </note>
          <note>
            Vi moderater menar att vi måste skapa en ökad värdeskapande vidareförädling
            i en starkare träteknisk industri där annars marginalerna hotar
            att krympa ytterligare. Regeringen måste därför ta ett ökat ansvar
            för en kraftsamling av forskningen inom den trätekniska industrin.
          </note>
          <note>
            Skogsnäringen har haft svårt att i ungdomars ögon framstå som
            en framtidsbransch där ekonomi, teknik och miljö möts i spännande
            utmaningar inför framtiden. Utbildningsinsatserna på alla nivåer
            måste därför öka.
          </note>
          <note>
            Konkurrenskraften för den svenska skogsnäringen urholkas bland
            annat av att stora moderna sågverk i forna Östeuropa byggts med
            stora statliga subventioner. Detta spär den svenska regeringen
            på genom att dessutom beskatta bränslet högre än konkurrentländerna.
            För exempelvis en svensk skogsmaskin som går i tvåskift, vilket
            är en förutsättning för att man över huvud taget ska överleva,
            får man betala ungefär
          </note>
          <note>
            120 000 kr mer i bränsleskatt per år än en motsvarande finsk
            kollega. Ändå ska de konkurrera på samma marknad. Detta är regeringens
            ansvar.
          </note>
          <note>
            I betänkandet uttalas att uttaget i den svenska skogen skulle
            kunna öka med 25 % de närmaste hundra åren. Förutsättningen för
            att detta ska lyckas är att man inte sätter ytterligare käppar
            i hjulen. En uppkommande käpp kan vara de markavsättningar som
            för närvarande sker. Vi har satt av ca 4 % av den produktiva skogsmarken
            till naturreservat. Med nuvarande och pågående markavsättningar
            kommer denna siffra att stiga med ca 11 procentenheter. Det innebär
            en nettoproduktborttagning från skogens möjligheter på mellan
            3 och 4 miljarder per år. Därför, herr talman, är det viktigt
            att vi återför balansfrågan till riksdagen för att få en bättre
            balans.
          </note>
          <note>
            När det gäller djurfrågorna ska jag inte nu ta upp tid med att
            prata om den nya djurskyddsmyndigheten.
          </note>
          <note>
            Jag kan bara säga att trots att det står i vårt betänkande att
            det goda svenska djurhälsoläget har kunnat behållas under 2001
            är man i full färd med att tillskapa denna. Vi anser att man ska
            lägga resurserna på tillsyn i stället för på byråkrati.
          </note>
          <note>
            I burhönsfrågan har regeringens schabbel i olika avseenden också
            skapat en situation där man kan konstatera att det saknas nya
            burar. Den oginhet man har visat när det gäller möjligheten att
            få dispenser har skapat ett hot mot vissa äggproducenter som kan
            stå inför konkurs. Dessutom säljs de svenska burar som man nu
            utrangerar till underpris till Finland som sedan ska konkurrera
            med de svenska äggproducenterna. Detta är naturligtvis inte rimligt.
          </note>
          <note>
            Vi har, herr talman, haft lite olika uppfattning om
          </note>
          <note>
            GMO-tillsynen. Livsmedelstillsynen vill vi generellt öka på,
            men inte preciserat till GMO. Vi tycker att
          </note>
          <note>
            Livsmedelsekonomiska institutet har en viss överlappande funktion
            i förhållande till Jordbruksverket och vill därför utfasa det
            på två års sikt. Vi tycker heller inte att det är rimligt att
            vi ska ge stöd för att man ska introducera ekologiska livsmedel
            inom storhushåll och i den offentliga sektorn eftersom vi anser
            att marknaden mycket väl kan hantera detta.
          </note>
          <note>
            När det sedan gäller det svenska fisket vill jag bara säga att
            den frågan kommer upp senare i vår. jag vill bara konstatera i
            nuläget att återigen är regeringens spel med den svenska fiskenäringen
            ett vågspel när man vill visa upp sig som Bror duktig på den europeiska
            planen. Det gör att en stor näring just nu hotas.
          </note>
          <note>
            Trots detta, herr talman, har vi i Sverige ännu så länge ett
            rationellt och väl fungerande jordbruk tack vare duktiga bönder
            och skogsbrukare som mest bedriver sin verksamhet som familjejordbruk.
            Svenska bönder har satt en ära i att producera livsmedel under
            miljömässigt och djurhållningsmässigt goda former och betingelser.
            Detta har man gjort av egen insikt och utan nämnvärda pekpinnar
            från politikerna.
          </note>
          <note>
            Det största hotet mot den ariella näringen är, visar det sig
            på område efter område, den svenska regeringen.
          </note>
          <note type="speaker">
            Anf. 163 ANITA BRODÉN (fp):
          </note>
          <note>
            Herr talman! Det ska vara en bonde i år. Denna slogan finns att
            läsa i LRF:s almanacka för år 2003.
          </note>
          <note>
            För att det framdeles också ska finnas bönder som brukar jord
            och skog, producerar mat samt tillhandahåller ett öppet odlings-
            och kulturlandskap behövs ett nytänkande både nationellt och internationellt.
          </note>
          <note>
            Det krävs livskraftiga företag, men det krävs också ett miljömässigt
            uthålligt företagande. Livskraftiga jord- och skogsbruk är tillsammans
            med goda kommunikationer en förutsättning för en levande landsbygd.
            I linje med vår företagarsyn anser vi därför att företagarfrågorna
            inom jordbruket ska hanteras under näringsutskottet. Det handlar
            om att tillskapa ett bra företagarklimat, att befrias från onödigt
            krångel och byråkrati samt att genom förenklingar i regelverk
            underlätta kombinationsverksamheter.
          </note>
          <note>
            Det är viktigt att svenska bönder ges förutsättningar att konkurrera
            på likvärdiga villkor.
          </note>
          <note>
            Livsmedelsfrågorna vill Folkpartiet sortera under ett konsumentutskott.
            Vi vill lyfta fram konsumentintresset. För att tryggt kunna välja
            den vara man önskar krävs korrekt märkning och information. Liberaler
            arbetar ihärdigt med att få säkrare och sundare livsmedel i hela
            EU. Livsmedelspolitiken måste baseras på principerna om öppenhet,
            spårbarhet, redlighet och renlighet. Det gäller en livsmedelssäkerhet
            från jord till bord. Därför är vi tacksamma att vår motion om
            ökade anslag till Livsmedelsverket vunnit gehör.
          </note>
          <note>
            Vi vill dessutom införa en europeisk livsmedelssäkerhetsmyndighet,
            ett matens FBI.
          </note>
          <note>
            Folkpartiet har i långa tider pläderat för en avreglerad jordbrukspolitik.
            Det gäller dock att vara självkritisk och inse att en avreglering
            inte kan ske ensidigt utan i samklang med USA och EU. Vårt mål
            är en avreglerad marknad till 70 %. Vi vill skapa förutsättningar
            att på likvärdiga villkor konkurrera med produkter på en konkurrensutsatt
            marknad. Vi anser att halvtidsöversynen inom EU vad gäller moduleringsförslaget
            är positivt. Det är rätt och riktigt att så kallade kollektiva
            nyttigheter som arbetet med bevarandet av ett odlings- och kulturlandskap
            samt biologisk mångfald ska ersättas. Vi anser att den delen dessutom
            ska öka från det liggande förslaget på 20 %
          </note>
          <note>
            upp till 30 %. Här bör dessutom Sverige vara aktivt i att ta
            hem moduleringspengar.
          </note>
          <note>
            Folkpartiet liberalerna är däremot mer skeptiskt till det så
            kallade decouplingsförslaget eftersom vi i det förslaget ser en
            framtida avreglering som alltför avlägsen. Vi ser en låsning i
            ett nytt bidragsberoende, denna gång knutet till varje enskild
            gård och byggt på historiska bidragsmeriter.
          </note>
          <note>
            Värre är de sidoförhandlingar som förts mellan
          </note>
          <note>
            Tyskland och Frankrike. EU:s jordbrukspolitik bör hanteras av
            parlamentet, inte av ministerrådet eller i bilaterala förhandlingar
            som nu exempelvis skett mellan herrarna Schröder och Chiraq. Vår
            absoluta strävan måste nu vara att påverka ministerrådet i en
            riktning som innebär en kraftfull reformering av jordbrukspolitiken
            med en gemensam avreglering av jordbrukssubventionerna. En åternationalisering
            skulle vara ett avsteg från grundbulten om en gemensam inre marknad.
          </note>
          <note>
            Folkpartiet är däremot kritiskt till det stödsystem som utarbetats,
            och EU:s arealersättningar har för miljön inneburit negativa konsekvenser.
            Kväveläckaget till Östersjön, för att nämna ett aktuellt exempel,
            har med all sannolikhet ökat på grund av den generösa arealersättningen
            för spannmålsproduktionen. Vi är också kritiska till trögheten
            och vill skynda på själva processen.
          </note>
          <note>
            Liberaler vill slå vakt om mångfalden. Det gäller även sättet
            att odla. Regeringen har beslutat om målsättningen att ekologisk
            odling ska utgöra 20 % av den totala odlingen från år 2005. Det
            är värdefullt och har säkert inspirerat den konventionella odlingen
            att arbeta med miljöfrågor. Det är dock viktigt att fortsatt forskning
            på detta område sker. Problem med stor drivmedelsåtgång och växtnäringsläckage
            behöver man även där komma till rätta med.
          </note>
          <note>
            Den övriga andelen utgörs av mer än 80 % som odlas konventionellt.
          </note>
          <note>
            Folkpartiet liberalerna vill också uppmärksamma det stora engagemang
            som finns i en miljömässigt hållbar konventionell odling. Vi har
            i flera olika sammanhang nämnt Odling i balans som exempel. Ett
            antal pilotgårdar i Sverige och i övriga EU visar genom dokumentation
            miljömässiga framsteg när näringen och forskningsvärlden samverkar.
            Detta är goda exempel på proaktiva företag som med all sannolikhet
            kommer att ha betydelse för att, för att citera en del av målsättningen,
            "visa på åtgärder som kan genomföras på flertalet gårdar och som
            därmed ger väsentliga förbättringar". Ekologiskt och miljöanpassat
            konventionellt jordbruk ska gå hand i hand.
          </note>
          <note>
            Folkpartiets princip är också principen att förorenaren betalar.
            Det är därför ur vår synvinkel oerhört intressant att följa utvärderingen
            av den växtodlingsbalans som prövas i Holland och Danmark. Det
            innebär att bonden beskattas på vad jorden lämnar ifrån sig, inte
            vad som tillförs jorden. Skatt på utsläpp ej på insats med andra
            ord.
          </note>
          <note>
            Vi ökar anslaget till Statens lantbruksuniversitet och FORMAS.
            Det är viktigt att inte urholka utbildnings-, utvecklings- och
            forskarresurserna. I dagarna tvingas exempelvis SLU till drastiska
            neddragningar av ett djursjukhus vilket hade kunnat undvikas om
            ramtilldelningen varit på en rimlig nivå och i paritet med andra
            universitet.
          </note>
          <note>
            Folkpartiet liberalerna anser att mycket arbete måste till för
            att garantera en god djurhållning. Det är viktigt att fortsätta
            kampen för att minimera tiden för slakttransporter. Sverige bör
            inom EU verka för ett borttagande av exportbidragen. Ansenliga
            belopp betalas ut i bidrag till export av levande djur. Som ett
            första steg bör samtliga medlemsstater kontrollera att
          </note>
          <note>
            EU:s djurskydds- och transportdirektiv följs innan bidrag utbetalas.
            Vårt egna svenska regelverk behöver också ändras för att underlätta
            etablering av småskaliga slakterier och avsättning av närproducerade
            livsmedel.
          </note>
          <note>
            I dag finns ingen obligatorisk utbildning eller krav på utbildning
            för kommunernas djurskyddsinspektörer. Folkpartiet vill stärka
            kravet på utbildning samtidigt som vi vill se en ökad samverkan
            över kommungränserna. Liberalerna ökar anslaget till djurhälsovård
            och djurskyddsfrämjande åtgärder i budgeten.
          </note>
          <note>
            Skogens ekosystem utgör grunden för många arters överlevnad.
            Skogen är vår lunga men också en synnerligen ekonomiskt viktig
            näringsgren. Nationalekonomiskt svarar skogen för ett nettoexportvärde
            på ca 100 miljarder kronor årligen. All svensk skog bör vara internationellt
            certifierad. Offentligt ägd mark ska kunna användas som utbyte
            mot den mark som den enskilde skogsbonden avsätter som naturreservat.
          </note>
          <note>
            Principen ska vara att brukaren ska hållas skadeslös, och intrångsersättning
            ska utgå.
          </note>
          <note>
            Jord och skog utgör en stor energipotential.
          </note>
          <note>
            Mycket forskning har redan bedrivits vad gäller alternativa drivmedel
            och energiförsörjning. Ekonomiska styrmedel kan behövas för att
            stimulera igångsättandet av alternativ energi. Praktisk utveckling
            kring småskalig biogasproduktion och biobränsle är ur många aspekter
            mycket intressant och bör följas upp.
          </note>
          <note>
            En annan viktig näringsgren är fisket. För att denna näringsgren
            inte ska slås ut måste samma förutsättningar och regler gälla
            för länder som utövar fiske i Västerhavet och Östersjön. Hotet
            mot bland annat torsken måste snabbt lösas med hjälp av internationella
            överenskommelser. Det är inte det traditionella kustfisket som
            hotar - eller till och med utplånat -
          </note>
          <note>
            fiskebeståndet längs de svenska kusterna. Problemet är den storskaliga
            industriella rovdriften. Det är viktigt att forskare och näring
            nationellt och internationellt beslutar om en uthållig fiskepolitik.
          </note>
          <note>
            Herr talman! Sist men inte minst: För att tredje världen ska
            ha en chans att resa sig ur sin fattigdom behövs mottagarländer
            att exportera till. EU:s höga tullmurar måste sänkas. EU:s handelsministrar
            har visserligen beslutat att successivt avskaffa tullhinder för
            import av varor från de 48 minst utvecklade länderna i världen.
            Men först år 2009 ska importen för samtliga jordbruksvaror vara
            tullfri, och överenskommelsen innefattade inte alla u-länder.
          </note>
          <note>
            Dumpningen av överskottsprodukter på världsmarknaden måste dessutom
            upphöra. De dumpade världsmarknadspriserna slår ut jordbruk i
            u-världen och omöjliggör framväxten av en livsmedelsproduktion
            för lokal försäljning och export. Ett exempel är de dumpade sockerpriserna,
            som har inneburit att några av de minst utvecklade länderna -
            de så kallade
          </note>
          <note>
            MUL-länderna, Moçambique, Malawi och Zambia -
          </note>
          <note>
            har torpederats på sina försörjningsmöjligheter. Vi ska vara
            helt på det klara med att det så kallade världsmarknadspriset
            till stor del sätts av EU själv.
          </note>
          <note>
            Att låta en FN-fond hantera överskottet skulle kunna vara en
            intressant väg att gå. Eftersom det nuvarande dumpningssystemet
            inte fungerar måste nya vägar prövas för att hitta ett system
            att hantera ett överskott till reserv och fördelning utan att
            slå ut tredje världens möjligheter.
          </note>
          <note>
            Herr talman! Med denna högtidliga uppmaning att fördela delar
            av jordens resurser yrkar jag bifall till
          </note>
          <note>
            Folkpartiet liberalernas särskilda yttrande i MJU2
          </note>
          <note>
            Utgiftsområde 23 Jord- och skogsbruk, fiske med anslutande näringar.
          </note>
          <note>
            Anf. 164 SVEN GUNNAR PERS-
          </note>
          <note>
            SON (kd):
          </note>
          <note>
            Herr talman! Jag vill inledningsvis yrka bifall till reservation
            2 även om jag naturligtvis står bakom övriga reservationer med
            kristdemokratiska förtecken. Även i detta betänkande avstår Kristdemokraterna
            från att delta i beslut om anslag eftersom vårt budgetförslag
            till min stora sorg och smärta har fallit.
          </note>
          <note>
            Det betänkande som vi nu ska debattera behandlar områdena jord-
            och skogsbruk, fiske och anslutande näringar. Jag har valt att
            i mitt anförande koncentrera mig på jordbrukspolitiken.
          </note>
          <note>
            Herr talman! För oss kristdemokrater är jordbruket inte vilken
            näring som helst. Det handlar om förvaltarskap, att vårda, bevara
            och utveckla grundläggande livsbetingelser. Det är livsbetingelser
            som berör oss alla varje dag. Här talar vi om "livsmedel" i verklig
            mening.
          </note>
          <note>
            Jordbruket är också kulturbärare och förmedlare av viktiga värden
            - att bruka jorden, att odla och producera mat, att hålla landskapet
            öppet, att ta till vara det naturen ger och att vårda miljön.
            Kristdemokraterna ser livskraftiga jordbruksföretag och familjejordbruk
            som en bas för en levande landsbygd, där ett ekologiskt uthålligt
            brukande av jorden och produktion av högkvalitativa och fullvärdiga
            livsmedel är huvuduppgiften.
          </note>
          <note>
            Denna grundsyn leder oss till slutsatser som presenteras i vår
            partimotion och i det särskilda yttrande som bifogas utskottets
            betänkande. Sammantaget innebär Kristdemokraternas förslag att
            ytterligare 295
          </note>
          <note>
            miljoner kronor skulle tillföras utgiftsområdet om vi hade fått
            bestämma.
          </note>
          <note>
            Herr talman! På grund av regeringens tidigare försumlighet med
            att ta till vara de möjligheter som EU-
          </note>
          <note>
            medlemskapet ger har resurserna till miljö- och landsbygdsprogrammet
            minskat, vilket bland annat drabbar svensk lantbruksnäring hårt.
            Kompensation med nationella medel är nödvändig. Annars riskerar
            trovärdigheten i arbetet med att få ett mer miljöanpassat jordbruk
            och förutsättningarna för att hålla landskapet öppet att minska
            drastiskt. Vi hade sådana pengar i vårt förslag.
          </note>
          <note>
            I skogs- och mellanbygder är det nu stora bekymmer att upprätthålla
            mjölkproduktionen. Det finns därför anledning att överväga om
            det behövs särskilda stödinsatser utifrån behovet av fortsatt
            näringsverksamhet i dessa bygder, verksamhet som bland annat bidrar
            till öppna landskap. Stöden kan förhoppningsvis inrymmas i kommande
            miljö- och landsbygdsutvecklingsprogram.
          </note>
          <note>
            Även om årets skördesäsong uppvisade mycket bra resultat har
            väderleken de senaste åren för många lantbruksföretag inneburit
            stora svårigheter att bärga skörden, och många har fått avsevärt
            lägre ekonomiskt utbyte av det som har varit möjligt att bärga.
          </note>
          <note>
            Man måste nu ställa sig frågan om det är de enskilda företagarna
            som ska bära förlusterna när väderleksrelaterade katastrofsituationer
            uppstår.
          </note>
          <note>
            I dagsläget föreligger en betydande osäkerhet om avgränsningen
            av det statliga ansvaret för skördebortfall till följd av naturkatastrofliknande
            händelser. Det finns anledning att närmare utreda förutsättningarna
            för skördeskadeskydd, det vill säga om det finns förutsättningar
            för försäkringslösningar eller andra modeller. Regeringen bör
            snarast möjligt återkomma till riksdagen med förslag på det området.
            I väntan på att det ska bli något bra åt det hållet anslår vi
            pengar i vårt budgetförslag.
          </note>
          <note>
            Herr talman! Trots vackert tal om överenskommelse med bönderna
            om dieselskattesänkningar ser vi ingenting av detta i budgetpropositionen.
            Det är återigen ett stort svek gentemot hela jordbruksnäringen.
          </note>
          <note>
            Kristdemokraterna vill betona att detta löfte måste hållas. Om
            inte aktuella skatter harmoniseras med övriga EU-länder innebär
            det att fler svenska lantbruk läggs ned och arbetslösheten ökar
            såväl inom jordbruksnäringen som inom livsmedelsindustrin. Vi
            föreslår en stegvis sänkning av dieselskatten så att priset blir
            53 öre per liter.
          </note>
          <note>
            Herr talman! Kristdemokraterna anser att regeringens neddragningar
            på anslaget till miljöförbättrande åtgärder i jordbruket visar
            brist på insikt om vilka åtgärder som krävs för att man ska nå
            de uppsatta målen. Detta anslag används till många viktiga saker
            och ting, bland annat forskning för att minska växtnäringsläckage,
            ammoniakavgång, säkrare och minskad användning av bekämpningsmedel.
            Dessutom ingår forskning och utveckling kring bevarande av biologisk
            mångfald och tillvaratagande av kulturvärden, ökad andel ekologisk
            produktion liksom marknadsstödjande åtgärder för ekologisk produktion.
            Kristdemokraterna ville inte medverka till dessa nedskärningar
            utan satsade mer pengar på området.
          </note>
          <note>
            Herr talman! Låt mig avslutningsvis få uttrycka min förvåning
            och oro över de utfall som statsministern bestått oss med, senast
            i denna kammare i tisdags. EU:s jordbrukspolitik, som i hög grad
            också styr den svenska jordbrukspolitiken, är inte vatten värd.
            Nu ordas om åternationalisering, att ländernas kapprustning när
            det gäller nationella stöd ska ta ny fart. Eller är det möjligen
            så att statsministern framför sig ser möjligheten att mer eller
            mindre drastiskt försämra förutsättningarna för svensk jordbruksproduktion?
            Med tanke på sveket i dieselskattefrågan kan inte den möjligheten
            uteslutas.
          </note>
          <note>
            Samtidigt som statsministern står här i kammaren åker jordbruksministern
            och medarbetare till henne i skytteltrafik till Bryssel för att
            diskutera halvtidsöversynen och reformeringen av CAP utan att
            den parlamentariska kommitté som riksdagen begärt i ett tillkännagivande
            i våras har tillsatts - en kommitté vars uppgift ska vara att
            ta fram svenska positioner i reformarbetet.
          </note>
          <note>
            Jag hoppas att vi under denna debatt kan få ett klarläggande
            om vad Socialdemokraterna vill med jordbrukspolitiken bakom alla
            dessa utspel. Ska det vara möjligt att driva jordbruksföretag
            också i mindre skala med produktion av livsmedel med hög kvalitet
            i hela vårt land? På vilka villkor ska det i så fall ske?
          </note>
          <note>
            Vad får statsministerns förslag, om det blir verklighet, för
            konsekvenser? Är det förankrat i den socialdemokratiska riksdagsgruppen?
            Frågan kvarstår, herr talman: Vad vilja Socialdemokraterna med
            svenskt jordbruk?
          </note>
          <note type="speaker">
            Anf. 165 JAN ANDERSSON (c):
          </note>
          <note>
            Herr talman! Jag ska börja med att det finns en mängd positiva
            saker att säga om den sektor som vi nu debatterar. En positiv
            sak är att det finns en god investeringsvilja ute i landet när
            det gäller dessa sektorer. För andra näringar är det så, precis
            som för företagen i den här sektorn, att en låg och stabil ränta
            är viktig. Det gäller att vi för en politik som ger förutsättningar
            att ha det i fortsättningen.
          </note>
          <note>
            En annan positiv faktor är de ökade kunskaper som vi har i dessa
            sektorer, som ger förutsättningar för en bra miljöutveckling.
            Goda kunskaper ger också förutsättningar att producera en bra
            och säker mat som är av god kvalitet.
          </note>
          <note>
            En tredje intressant framtidsaspekt är de utvecklingsmöjligheter
            som finns när det gäller grödor för industriråvara och energiråvara.
            Ett ytterligare intressant område är functional food, där vi bara
            har sett början av utvecklingen.
          </note>
          <note>
            Det finns alltså stora framtids- och utvecklingsmöjligheter inom
            området.
          </note>
          <note>
            Men, herr talman, de areella näringarna är utan tvekan de näringsgrenar
            där den politiska styrningen är som störst och starkast. Därför
            är det oerhört viktigt att de politiska signalerna genomsyras
            av långsiktighet och tydlighet. Det är för att ge utövarna bra
            förutsättningar att planera sin framtid.
          </note>
          <note>
            Hur ser då signalerna ut? Jag ska ge ett rätt beklämmande exempel.
            Jag tänker alltså på de signaler som går till utövarna. Det gäller
            utbetalningen av EU-
          </note>
          <note>
            stöden, där regeringen ännu en gång bollar utbetalningen mellan
            åren för att klara budgettaket. Man struntar i hur det berör utövarna.
            Är det inte rimligt att man som företagare ska veta vilket år
            man får ut sin ersättning från samhället i det fall man ska ha
            samhällsersättning?
          </note>
          <note>
            Ett annat exempel som rör signalsystemen är vårt förhållande
            till den gemensamma jordbrukspolitiken i
          </note>
          <note>
            EU. Socialdemokraterna signalerar att den ska brytas ur den gemensamma
            europeiska politiken. Med tanke på att s-regeringen inte tidigare
            har visat någon större vilja att skapa lika villkor för svenska
            företag som för företagen i våra grannländer inger det en stark
            oro ute i vårt land.
          </note>
          <note>
            Därför är min fråga till Sinikka Bohlin, som jag vet kommer upp
            här sedan: Kommer Socialdemokraterna att driva som Sveriges linje
            att jordbrukspolitiken ska brytas ur EU:s gemensamma politik?
          </note>
          <note>
            Ett levande jord- och skogsbruk är grundläggande för att hela
            Sverige ska kunna leva och för att vi ska kunna hävda en av de
            äldsta kulturskatter vi har, nämligen kulturlandskapet. För att
            kunna ha ett långsiktigt livskraftigt jord- och skogsbruk krävs
            det, som jag sade tidigare, att vi har lika förutsättningar när
            det gäller skatter och kan konkurrera på lika villkor som övriga
            Europa. Jag tycker att det är en självklarhet att vi ska rättvrida
            den snedvridning som finns, framför allt genom beskattningen på
            diesel för jord- och skogsbruket.
          </note>
          <note>
            Hur ser då Centerpartiets alternativ till budget ut?
          </note>
          <note>
            Ja, jag kan i det stora hela säga att när vi har sorterat bort
            tekniska överföringar och liknande satsar vi mer pengar än de
            flesta andra på det här området. Det finns olika anledningar till
            det.
          </note>
          <note>
            Det första är, som jag har sagt, att vi vill ge lika förutsättningar
            för våra företag som för grannländernas.
          </note>
          <note>
            Det andra är att vi tror att här ger pengarna miljömässigt bra
            effekter när vi satsar dem.
          </note>
          <note>
            Det tredje är att man som företagare i dessa sektorer ska kunna
            ha en viktig ersättning för insatt kapital och arbete.
          </note>
          <note>
            Mer specifikt ökar vi resurserna för bekämpande av djursjukdomar.
            Däri ligger BSE-kontroller och bättre ersättningar vid epizootiutbrott.
            Vi ökar anslaget för djurhälsovård och djurskyddsfrämjande åtgärder.
            Det är bland annat för att kunna möta krav på bättre burar när
            det gäller våra pälsfarmar.
          </note>
          <note>
            Vi vill öka Livsmedelsverkets resurser för att kunna hålla en
            hög nivå när det gäller salmonellakontrollerna.
          </note>
          <note>
            Under anslaget för miljö- och strukturfonder för landsbygden
            satsar vi på återskapande av våtmarker och konkurrensstärkande
            åtgärder i de bygder där vi redan nu ser att markerna växer igen.
            Det gäller framför allt Norrland, skärgården och sydsvenska höglandet.
          </note>
          <note>
            Vi har givetvis förslag om att lyfta av ryggsäcken.
          </note>
          <note>
            Det ligger inte under vårt utskott, utan det har vi lagt i ett
            annat utskott som hanterar skatterna.
          </note>
          <note>
            På skogsområdet gäller det att öka forskningen, inte minst med
            tanke på greminellaangreppen, som vi alla säkert känner till.
            Vi vill också se till att sätta bättre fart på planteringen av
            lövskog.
          </note>
          <note>
            Sammanfattningsvis kan jag säga att huvudsyftet med Centerpartiets
            politik är att det svenska fisket, jord- och skogsbruket ska kunna
            producera produkter som är miljömässigt bra och som är säkra för
            konsumenterna. Till de produkterna räknar jag även ett öppet landskap
            och en skog med biologisk mångfald.
          </note>
          <note>
            Slutligen, herr talman, står jag bakom samtliga reservationer,
            men för att vara sparsam med kammarens tid yrkar jag bifall till
            reservation 1 under punkt 5.
          </note>
          <note type="speaker">
            Anf. 166 GUNNAR GOUDE (mp):
          </note>
          <note>
            Herr talman! Det budgetförslag som vi nu har att ta ställning
            till är ett förslag med mycket små frihetsgrader, som alla vet.
            Det mesta är alltså bestämt av
          </note>
          <note>
            EU, och vi har små möjligheter att i utskott, regering eller
            här i kammaren påverka budgetens utseende.
          </note>
          <note>
            Den har en mycket styrande karaktär för de areella näringarna,
            jord- och skogsbruk, fiske och anslutande näringar.
          </note>
          <note>
            Det som vi är inriktade på, och som alla föregående talare har
            tagit upp, är att få den verksamhet som vi nu har - hårt reglerad,
            som den är - att bedrivas på ett långsiktigt ekologiskt hållbart
            sätt. Många av de satsningar som nu görs i budgeten är inriktade
            åt det hållet. Det gäller stöd för ekologiskt jordbruk. Det gäller
            också forskning och utveckling inom området.
          </note>
          <note>
            Det går särskilda medel till både de forskningsfinansierande
            myndigheterna och SLU och andra.
          </note>
          <note>
            Det som är baksidan av den här finansieringen, med stora bidrag
            som kommer från EU, är naturligtvis regelverken. Det är alltså
            inte bara pengarna som strömmar in utan också hårda regleringar.
            Anita
          </note>
          <note>
            Brodén och Sven Gunnar har tagit upp småjordbrukarnas problem
            när det gäller att utveckla, förändra och anpassa verksamheterna.
            Man är alltså bunden av till exempel kvoter som påverkar möjligheten
            att utvidga produktionen på ett visst område. Det handlar till
            exempel om mjölkkvoter som ett hinder för osttillverkning. Det
            gäller bidragsrätterna. Man har alltså bara rättighet att hålla
            ett visst antal djur. Sedan får man försöka köpa bidragsrätter
            från andra lantbrukare och så vidare. Det är alltså en rad hinder
            för en naturlig marknadsmässig utveckling av svenskt jordbruk.
          </note>
          <note>
            Anita Brodén sade att EU:s jordbrukspolitik skulle tas från ministerrådet
            och föras över till EU:s parlament. Vi i Miljöpartiet tycker någonting
            i liknande riktning men vill gå betydligt längre och tycker att
            jordbrukspolitiken ska återföras till de nationella parlamenten.
            Det skulle lösa många av de här problemen.
          </note>
          <note>
            Det är naturligtvis en hämmande faktor när man ska diskutera
            det här betänkandet. Frihetsgraderna är mycket små, och rader
            av tokigheter är inbyggda i systemet.
          </note>
          <note>
            Vi har från Miljöpartiets sida i samverkan med s och v väckt
            en motion där vi ytterligare stärker miljöforskningen genom ett
            anslag till Sveriges lantbruksuniversitet. Vi har också ett litet
            tillägg till
          </note>
          <note>
            Livsmedelsverket när det gäller arbetet med livsmedelssäkerheten,
            och vi vill att ersättningarna för viltskador ska ligga kvar där
            de har legat tidigare - vi har en liten post för det.
          </note>
          <note>
            Jag yrkar alltså bifall till utskottets förslag i sin helhet
            i betänkandet. Där inkluderas då de delar som den här motionen
            från s, v och mp tar upp.
          </note>
          <note>
            Miljöpartiet och Centern har en liten reservation när det gäller
            den ekologiska forskningen. Det är reservation 5. Där har vi uppmärksammat
            Stiftelsen
          </note>
          <note>
            Biodynamiska Forskningsinstitutet i Järna som alltså är en av
            banbrytarna när det gäller ekologisk odling.
          </note>
          <note>
            Det startade väl sin verksamhet för över 50 år sedan.
          </note>
          <note>
            Den pågår fortfarande, och de har svårigheter med basfinansieringen.
            Vi anser det vara viktigt att de kommer med bland dem som fortsätter
            att arbeta med forskning inom det här området och att de har möjligheter
            att dels stå på egna ben, dels knyta sig till den forskning som
            pågår vid landets universitet och statliga myndigheter.
          </note>
          <note>
            Jag yrkar bifall till reservation 5 under punkt 9.
          </note>
          <note>
            När det gäller djurskyddet har Miljöpartiet många åsikter. Jag
            avstår från att gå in i detalj på dem. Jag noterar bara med glädje
            att det nu finns medel för den nya djurskyddsmyndigheten, som
            säkert kommer att betyda mycket när det gäller djurskyddets utveckling
            framöver.
          </note>
          <note>
            Miljöpartiet står alltså bakom förslaget i betänkandet och yrkar
            bifall till förslaget i sin helhet.
          </note>
          <note type="speaker">
            Anf. 167 SINIKKA BOHLIN (s):
          </note>
          <note>
            Herr talman! Detta är ett budgetbetänkande som omfattar 39 anslag
            fördelade på sju politikområden, vilka även omfattar tio myndigheter.
            Det är sammanlagt 10,5 miljarder, varav ungefär 51 % finansieras
            från EU-budgeten.
          </note>
          <note>
            Det största området är livsmedelspolitiken, men det räcker inte
            för detta utskott, utan vi ska klara av trafikutskottet, skatteutskottet,
            näringsutskottet och skapa ett nytt utskott, konsumentutskottet,
            som i dag ligger i lagutskottet.
          </note>
          <note>
            Ibland saknar jag faktiskt i de här debatterna prat om den framtida
            jordbrukspolitiken, den framtida livsmedelspolitiken.
          </note>
          <note>
            Vi sitter fast i EU:s jordbrukspolitik. Det kan vara bra eller
            dåligt. Det var säkert bra för 50 år sedan när man skapade EU:s
            jordbrukspolitik efter andra världskriget. Människorna behövde
            ha mat, livsmedel. Människor behövdes i jordbruksföretagen, men
            det har gått många år efter det. Världen har blivit mindre. Vi
            kommunicerar mer med andra länder. Vi använder andra typer av
            livsmedel i dag än vi gjorde tidigare. Våra värderingar har förändrats
            väldigt mycket under de här 50 åren. Kunskapen ökar, och vi ställer
            andra krav på våra livsmedel i dag än vi gjorde när det egentligen
            bara var nödvändigt att överleva.
          </note>
          <note>
            Då kanske också politiken måste förändras. De närmaste åren kommer
            att handla väldigt mycket om det.
          </note>
          <note>
            Naturligtvis kommer vi att ha en livsmedelspolitik, inklusive
            den produktion som vi har även i framtiden, eftersom 90 % av vår
            föda fortfarande kommer från jordbruket. Vi har skapat ett ekosystem
            - det är alltså ett skapat ekosystem - som vi kommer att ha även
            i framtiden, som vi ska vara rädda om. Det är också därför som
            det är väldigt viktigt att vi kommer ifrån en diskussion enbart
            om produktion och att vi samtidigt börjar diskutera mig som konsument
            och dig som konsument, miljöfrågorna, djurhälsan, regional utveckling,
            EU:s utvidgning och globalisering.
          </note>
          <note>
            Det är ju samma fråga hela tiden.
          </note>
          <note>
            Runtom i Europa diskuteras nu framtidens jordbrukspolitik inom
            EU. Att den här diskussionen har kommit i gång så fort beror kanske
            på många negativa saker som har hänt de senaste åren - galna kosjukan,
            mul- och klövsjukan, dioxinskandaler. Men det finns naturligtvis
            också positiva tecken, och det är utvidgningen, som hände alldeles
            nyligen.
          </note>
          <note>
            De allra flesta är överens om att vi måste ändra
          </note>
          <note>
            EU:s gemensamma jordbrukspolitik. Jag har nu lyssnat i denna
            debatt och läst era särskilda yttranden. Ni säger att regeringen
            har fel i alla frågor. Då väntade jag mig faktiskt att det skulle
            finnas ett borgerligt alternativ.
          </note>
          <note>
            Men det finns det inte. Jag är ändå glad att Folkpartiet i dag
            kunde redovisa en helhetsbild på jordbruks- och livsmedelspolitiken.
            Jag kanske inte delar den i allt, men de hade i alla fall en helhetsbild.
            Jag är väldigt glad att Centerpartiet såg de positiva sakerna
            i en väldigt viktig näring. Det finns naturligtvis problem i alla
            näringar. Men det finns en ansats till något som jag tror kan
            bli bättre.
          </note>
          <note>
            Vi har tidigare från Socialdemokraterna redovisat fem utgångspunkter
            som är viktiga för oss när det gäller livsmedelspolitiken. Den
            mat som vi ska producera i Sverige ska vara säker och sund. Jordbruket
            med hela livsmedelssidan, från ax till limpa, ska vara ekologiskt,
            socialt och ekonomiskt hållbart. Vi ska ha jordbruk i hela landet.
            Det handlar inte enbart om matproduktion. Det finns också andra
            värden. Människor vill ha ett öppet landskap. Jordbrukspolitiken
            ska också vara solidarisk globalt. Dessa fem punkter är grunden
            för den tanke som vi vill föra vidare.
          </note>
          <note>
            Kommissionen har begärt in halvtidsöversynen.
          </note>
          <note>
            Vi har lämnat den från Sveriges sida. Det som hände efter det
            var kanske lite överraskande. De förslag som kom från kommissionär
            Fischler var mycket mer långtgående än någon hade väntat sig.
            Det är i och för sig bra. Det skapar en diskussion. EU är ju en
            trög diskussionsklubb. Det är bra att man väcker tankar.
          </note>
          <note>
            Sedan får vi se vad som händer.
          </note>
          <note>
            Jag tror att det finns en sak som vi är överens om i den här
            riksdagen. Vi ska försöka avskaffa de stöd som snedvrider handeln.
            Det är en punkt som vi kan gå vidare på tillsammans.
          </note>
          <note>
            Det finns också andra stötestenar på vägen, och det är WTO-förhandlingarna
            till hösten. Fischler har lovat att ta upp frågorna i WTO. Den
            stora diskussionen handlar om u-ländernas utveckling och den jordbrukspolitik
            som finns inom EU, USA, Australien och Nya Zeeland och som hindrar
            de fattigaste länderna att över huvud taget producera sina egna
            livsmedel.
          </note>
          <note>
            Jag tror inte på en total avreglering på en gång. Vi får tillsammans
            försöka att fundera ut hur vi ska använda de resurser vi har så
            att konsumentens, bondens och hela samhällets behov ses i ett
            vidare perspektiv. Vi har en möjlighet nu om vi vill.
          </note>
          <note>
            Jag ser tre nyckelord för framtiden vad gäller livsmedelspolitiken.
            Den ska vara säker, hållbar och etisk. Jag går nu inte in mer
            på vad vi har gjort för säkerheten. Vi är väldigt medvetna om
            den. Vi har gjort mycket i landet för den ekologiska sidan. Det
            som det återstår mycket av är något som vi bara kan göra inom
            EU. Det är den etiska diskussionen om den globala handeln. Den
            klarar vi kanske inte själva.
          </note>
          <note>
            Jag har också lyssnat väldigt noga på vad ni har sagt. Det är
            bara ett parti som har nämnt ordet
          </note>
          <note>
            "konsument". Det är Folkpartiet. Jag får tacka för det.
          </note>
          <note>
            Man måste komma ihåg att det som vi producerar inte har ett egenvärde.
            Det är vi konsumenter som ska efterfråga det. Det är väldigt viktigt
            att vi i framtiden inte bara tar med producenterna i diskussionen
            utan att vi också har konsumenten med. Konsumenten kan styra marknaden.
            Det är till exempel mina önskemål att bli 20 % ekologisk konsument
            och styra den produktion som vi ska ha.
          </note>
          <note>
            Herr talman! Jag vill yrka bifall till förslaget i betänkandet
            och avslag på samtliga reservationer.
          </note>
          <note>
            Anf. 168 SVEN GUNNAR PERSSON (kd)
          </note>
          <note>
            replik:
          </note>
          <note>
            Herr talman! Jag tackar för ett intressant och framåtsyftande
            anförande. Jag hoppas att vi kommer att få många spännande diskussioner
            om den framtida jordbrukspolitiken framöver.
          </note>
          <note>
            Men vreden är stor hos de jordbrukare som litade på statsminister
            Göran Perssons handslag när det gällde sänkningen av dieselskatten.
            Hur ser Sinikka
          </note>
          <note>
            Bohlin på detta svek? Är det rimligt att svenska jordbrukare
            på viktiga områden har väsentligt sämre förutsättningar för sin
            verksamhet än vad konkurrerande länder har? Hur går talet om jordbruket
            som en framtidsnäring ihop med ett sådant agerande?
          </note>
          <note>
            Jag vill också fråga Sinikka Bohlin om hon är nöjd med att riksdagen
            snällt får sitta vid sidan om när statsministern utlyser nya svenska
            positioner och jordbruksministern och hennes medarbetare turnerar
            till Bryssel för att reformera den europeiska jordbrukspolitiken.
            Tycker utskottets vice ordförande att det är att visa respekt
            för riksdagen att man dröjer med att tillsätta den parlamentariska
            kommitté som ska ha till uppgift att forma de svenska positionerna
            i detta reformarbete?
          </note>
          <note type="speaker">
            Anf. 169 SINIKKA BOHLIN (s) replik:
          </note>
          <note>
            Herr talman! Låt oss börja med dieselskatten. Det var en av de
            tegelstenar som jag fick i ryggsäcken för några år sedan. Det
            fanns flera där som vi har klarat av. Dieselskatten finns kvar.
          </note>
          <note>
            Det är kanske inte så roligt att säga, men det finns en utredning
            som heter Vägtrafikskatteutredningen.
          </note>
          <note>
            Den lämnade en PM om skatten på drivmedel för ett halvår sedan,
            tror jag. Frågan har nu varit på remiss och bereds. Jag kan tyvärr
            inte säga mer om dieselskatten.
          </note>
          <note>
            Men jag är ändå väldigt glad att man nu har klarat av en av de
            andra tegelstenarna, den som gällde skatt på bekämpningsmedel
            och handelsgödsel. Det har gjorts en principöverenskommelse om
            att återföringen kommer att användas till ett nationellt miljöstöd
            för växtodlingsplaner. En stor del kommer att föras till näringen
            i form av miljöinriktad rådgivning, utveckling och forskning.
            Även miljö- och landsbygdsprogrammet kommer att förstärkas. Det
            finns inga siffror än på detta eftersom det måste notifieras i
          </note>
          <note>
            Bryssel. Jordbruksministern måste kanske åka dit och göra det
            också. Så är ju livet när man är medlemsstat i
          </note>
          <note>
            EU.
          </note>
          <note>
            Vi ser ändå att det finns en utveckling. Jag beklagar att vi
            inte har klarat av dieselskatten. Jag får väl försöka arbeta med
            det.
          </note>
          <note>
            Anf. 170 SVEN GUNNAR PERSSON (kd)
          </note>
          <note>
            replik:
          </note>
          <note>
            Herr talman! Det låter förhoppningsfullt. Jag har under denna
            korta tid i utskottet lärt känna Sinikka
          </note>
          <note>
            Bohlin som en mycket kraftfull och duktig riksdagsledamot. Hon
            kommer säkert att lyckas bra med detta.
          </note>
          <note>
            Så sent som i augusti bekräftade statsministern i tidningen Land
            att det fanns en uppgörelse med LRF
          </note>
          <note>
            om dieselskatten motsvarande minst 400 miljoner kronor. Där finns
            det definitivt en uppgift.
          </note>
          <note>
            Det är ett ganska rejält hackande på EU:s gemensamma jordbrukspolitik
            om hur den stänger ute andra länder och så vidare. Jag vill fråga
            dig och andra som hävdar det hela tiden: Hur stor del av importen
            från uländerna svarar EU för när det gäller jordbruksprodukter?
            Hur stor del av jordbruksexporten från Afrika går till EU? Hur
            stor del av de tullavgifter som uländerna betalar är tullavgifter
            mellan länderna? Har
          </note>
          <note>
            EU:s nettoexport till u-länderna ökat eller minskat de senaste
            åren?
          </note>
          <note>
            Det verkar som om ni är tvärsäkra på hur utvecklingen ser ut.
            Jag är inte säker på att svaren på de frågor som jag har ställt
            är de som ni har tänkt er.
          </note>
          <note type="speaker">
            Anf. 171 SINIKKA BOHLIN (s) replik:
          </note>
          <note>
            Herr talman! Jag tror inte att jag ska svara på frågorna. Man
            kan läsa i Det internationella perspektivet som kommer att ges
            ut av LRF. Där kommer alla svar att finnas.
          </note>
          <note>
            Fischler säger också att CAP har mer handelsstödjande inslag
            än det borde ha. De nya förslagen ska ju försöka minska snedvridningen
            i den internationella jordbrukspolitiken och speciellt i den som
            är inriktad mot de fattigaste länderna. Jag svarar inte på dessa
            frågor, men jag kanske ska svara på den fråga som jag förra gången
            inte hann svara på och som gällde varför inte den parlamentariska
            utredningen är tillsatt.
          </note>
          <note>
            Direktiven var skrivna, men sedan kom utvidgningen. Eftersom
            det var väldigt oklart med förhandlingarna om de nya ländernas
            stöd, till exempel i fråga om Polen, var man tvungen att vänta
            på att kunna skriva in vilka förutsättningar vi kommer att ha
            inom EU i den totala budgeten för utvidgningen. Det måste vi veta
            om vi i den parlamentariska kommittén ska kunna arbeta för de
            svenska delarna och göra en översyn av våra landsbygdsutvecklingsprogram.
          </note>
          <note>
            Innehåller det bra saker? Har vi gjort de rätta sakerna? Ska
            vi förändra? Men samtidigt måste vi också försöka följa vad som
            händer vid förhandlingarna mellan medlemsstaternas regeringar.
            Där har vi i utskottet naturligtvis en utmaning i att hitta ett
            arbetssätt. Hur kan vi följa detta? Den svenska delen är enkel
            - att ha en parlamentarisk kommitté. Den rår vi själva över. Den
            andra är mycket svårare, eftersom parlamentet har en annan roll
            än tidigare när det gäller jordbrukspolitiken.
          </note>
          <note>
            Anf. 172 BENGT-ANDERS JOHANS-
          </note>
          <note>
            SON (m) replik:
          </note>
          <note>
            Herr talman! Sinikka Bohlin inledde med att säga att vi sitter
            fast i EU:s jordbrukspolitik. Det kan man tolka som att det inte
            går att göra någonting åt det.
          </note>
          <note>
            Men Sven Gunnar Persson har på ett förtjänstfullt sätt lyft fram
            drivmedelsskatten. Och jag tolkar trots allt
          </note>
          <note>
            Sinikka Bohlins utfästelse, som jag vill tolka positivt, som
            att en sänkning av drivmedelsskatten är på gång.
          </note>
          <note>
            För att göra det enkelt för det regeringsbärande partiet vore
            det väl en stilla nåd att bedja om att regeringen ansluter sig
            till Moderaternas och Kristdemokraternas nivå, nämligen 53 öre
            i skatt per liter diesel.
          </note>
          <note>
            Då behöver ni inte utreda så mycket, och så får vi majoritet
            i kammaren utan en massa tjafsande i Regeringskansliet.
          </note>
          <note>
            Herr talman! Jag vill ställa en fråga när det gäller bilen på
            landsbygden. Jag tog upp det lite grann i mitt anförande. Bilen
            är en viktig del för de sociala möjligheterna. Skulle Sinikka
            Bohlin möjligen kunna medverka till att öka reseavdragen, inte
            minst för att landsbygden fortsatt ska kunna vara levande?
          </note>
          <note type="speaker">
            Anf. 173 SINIKKA BOHLIN (s) replik:
          </note>
          <note>
            Herr talman! Om jag nu avslutar diskussionen angående dieselskatten
            ska vi också komma ihåg historiken. När vi började diskutera dessa
            tegelstenar handlade diskussionen om nedsättning av dieselskatten
            bara om jordbrukets arbetsmaskiner. Sedan fick vi in skogsbrukets
            arbetsmaskiner. Och eftersom det nu handlar om arbetsmaskiner
            så är det fråga om alla arbetsmaskiner. Då är vi också i en EU-djungel
            där vi måste gå och fråga vad EU tycker. Då handlar det till och
            med om de arbetsmaskiner som Vägverket använder vid asfaltering.
            Vi har komplicerat frågan ganska mycket eftersom man hela tiden
            har utvidgat detta.
          </note>
          <note>
            Jag tänker inte debattera reseavdragen. Jag reagerade naturligtvis
            lite grann när Bengt-Anders Johansson höll sitt anförande. Han
            tog då upp alla möjliga politikområden. Jag är lite förvånad efter
            gårdagens debatt i näringsutskottet då man egentligen ville förändra
            eller avskaffa strukturfonderna som har en väldigt stor betydelse
            för landsbygdens utveckling i det här landet. Där är man alltså
            beredd att avveckla väldigt mycket. Men å andra sidan vill man
            från många håll ha mer pengar till andra saker inom jordbruket
            till exempel.
          </note>
          <note type="speaker">
            Anf. 174 JAN ANDERSSON (c) replik:
          </note>
          <note>
            Herr talman! Jag och väldigt många som jobbar i näringen är oerhört
            nyfikna på vårt förhållande till den gemensamma jordbrukspolitiken.
            Kommer Socialdemokraterna att driva att den ska brytas ut ur EU:s
            gemensamma politik och nationaliseras?
          </note>
          <note type="speaker">
            Anf. 175 SINIKKA BOHLIN (s) replik:
          </note>
          <note>
            Herr talman! Jag gjorde en tolkning när jag lyssnade på statsministern.
            Han sade att man behöver reformera EU:s jordbrukspolitik. Det
            tror jag att vi är ganska överens om i denna kammare. Vi vet inte
            riktigt hur vi ska göra. Men han sade att om man inte klarar av
            en reformering som är bra för konsumenterna, för miljön och för
            globaliseringen kanske vi måste börja fundera på om vi måste göra
            något mer drastiskt. Det är den tolkning som jag gjorde av den
            debatten. Han höll alla dörrar öppna. Det kanske är dessa dörrar
            som jag också vill ha öppna när jag har lyssnat på er här i dag.
            Det finns många saker som vi kan göra för att på ett bra sätt
            bygga vidare på en framtida livsmedelspolitik inom EU om vi vill.
          </note>
          <note type="speaker">
            Anf. 176 JAN ANDERSSON (c) replik:
          </note>
          <note>
            Herr talman! Man kan då ställa sig frågan: Om statsministern
            inte tycker att vi kommer tillräckligt långt i det gemensamma
            forumet, kommer ni då att driva att vi ensidigt från svensk sida
            ska bryta ut detta? Och tror ni att vi kommer att få en nedsättning
            av medlemsavgiften för att sedan kunna kompensera det nationellt
            för att ha likställiga villkor länderna emellan?
          </note>
          <note type="speaker">
            Anf. 177 SINIKKA BOHLIN (s) replik:
          </note>
          <note>
            Herr talman! Jag tror att det är väldigt svårt att inom EU driva
            något ensidigt. Jag kanske inte tillhör de personer som tycker
            om dessa ensidiga förslag som nu cirkulerar, vare sig de är från
            Centerpartiet eller från några andra partier.
          </note>
          <note>
            Detta är en stor fråga som handlar om många människor och om
            väldigt mycket pengar. Jag tror därför att det finns alla möjligheter
            att diskutera denna fråga i parlamentet och att försöka se möjligheterna.
            Det är faktiskt vi som är förtroendevalda. Som jag sade från början
            kommer vi att behöva jordbrukspolitik och livsmedelspolitik eftersom
            90 % av det som vi konsumenter äter ändå kommer därifrån. Jag
            tror därför inte att det går att provocera något i denna fråga,
            utan jag tror mer på ett samarbete. Och jag tror fortfarande på
            samarbetet med Centerpartiet som jag har haft ganska goda erfarenheter
            av. Och eftersom jag har lyssnat på er alla så kanske det finns
            något som man kan bygga vidare på som blir bra.
          </note>
          <note type="speaker">
            Anf. 178 ANITA BRODÉN (fp) replik:
          </note>
          <note>
            Herr talman! Jag har redan fått svar på en av mina frågor som
            rörde renationalisering. Därför har jag bara en kommentar.
          </note>
          <note>
            Sinikka Bohlin nämnde i sitt anförande att en avreglering inte
            kan ske på en gång. Och jag vill bara nämna att det också är Folkpartiets
            syn. Vi vill göra det tillsammans med EU och USA, och hela tiden
            måste det ske på sikt.
          </note>
          <note type="speaker">
            Anf. 179 SINIKKA BOHLIN (s) replik:
          </note>
          <note>
            Herr talman! Vi måste naturligtvis göra det inom
          </note>
          <note>
            EU. Men jag tror att det är väldigt viktigt att man inom EU och
            inom Sverige tittar på de olika förutsättningar som olika länder
            har. Det handlar mycket om regionalpolitik för mig. Det är andra
            förutsättningar i Pajala än i Grekland att odla.
          </note>
          <note>
            Vi har naturligtvis även de andra stora länderna.
          </note>
          <note>
            Det är inte bara USA, utan det är Australien, Nya
          </note>
          <note>
            Zeeland och Sydamerika som vi importerar mycket från. Det är
            alltså en mycket större fråga. Men jag tror faktiskt att man kan
            hitta vägar om man så vill.
          </note>
          <note type="speaker">
            Anf. 180 SVEN-ERIK SJÖSTRAND (v):
          </note>
          <note>
            Herr talman! Om alla människor på jorden skulle leva med samma
            livsstil och konsumtionsnivå som vi i den rika världen skulle
            det krävas fem jordklot.
          </note>
          <note>
            Eftersom det finns bara ett jordklot finns det uppenbart en konflikt
            om begränsade ytor och ändliga resurser. Vår livsstil tillägnar
            oss livsutrymme från människor i andra världsdelar och hotar vår
            egen och andras existens.
          </note>
          <note>
            Jordbruket, skogsbruket och fisket är de näringar där vi tydligast
            kan se samspelet mellan vårt utnyttjande och naturens reaktioner.
            En förutsättning för att dessa näringar ska kunna nyttjas och
            utvecklas är att de sker i samspel med naturen.
          </note>
          <note>
            Målet med vårt jordbruk måste vara att vi producerar säkra livsmedel
            av god kvalitet med stor hänsyn till miljön och till djurens välbefinnande.
            I dag gör vi inte alltid det, och detta måste vi försöka ändra
            på. Vi måste förena ett ekologiskt, ekonomiskt och socialt uthålligt
            jordbruk i hela landet.
          </note>
          <note>
            Vi i Vänsterpartiet står bakom utskottets hemställan när det
            gäller anslag inom utgiftsområde 23.
          </note>
          <note>
            Ramen för utgiftsområdet är över 10 miljarder. Men detta utgiftsområde
            står för betydligt större värden.
          </note>
          <note>
            Det samlade värdet av exporten av skogsindustriprodukter var
            109 miljarder 2001. Det är drygt 14 % av det totala exportvärdet
            för landet. Och även om den totala produktionsvolymen för jordbruket
            har minskat något beräknas den till 42 miljarder för 2001. Vi
            kan också konstatera att Sveriges handel med jordbruksvaror och
            livsmedel ökar. Ungefär 51 % av utgifterna på vårt område finansieras
            från EU-budgeten. Detta område styrs till stor del av EU:s regelverk
            och kan påverkas endast genom förändringar av den gemensamma jordbrukspolitiken.
            Och här finns det mycket att göra.
          </note>
          <note>
            EU:s jordbrukspolitik har gynnat ett intensivt storskaligt och
            specialiserat jordbruk. 80 % av EU:s jordbrukarstöd går till 20
            % av jordbrukarna inom
          </note>
          <note>
            EU.
          </note>
          <note>
            Strukturrationaliseringen leder till att djuruppfödningen intensifieras,
            och uppfödningsformerna kräver att man tar mindre hänsyn till
            djurens naturliga beteende.
          </note>
          <note>
            En skattebetalare och konsument betalar jordbruksstödet först
            via de olika prisstöden, som gynnar intensivproduktion, och sedan
            via direktstöd och miljöstöd som ska minska intensiteten och få
            lantbrukarna att avstå från att producera. Det säger sig självt
            att denna metod inte är särskilt effektiv.
          </note>
          <note>
            Under nästa år kommer vi med all säkerhet att här i kammaren
            mer detaljerat diskutera EU:s halvtidsöversyn. Inte minst för
            att klara av utvidgningen är det nödvändigt att reformeringen
            av jordbruket fortsätter. Inriktningen ska vara att mer av stöden
            går till miljöåtgärder och landsbygdsutveckling. Besluten om hur
            dessa stöd ska användas måste i större utsträckning fattas på
            nationell nivå.
          </note>
          <note>
            Herr talman! Det är mycket glädjande att anslutningen till de
            miljöåtgärder vars syfte är att bevara odlingslandskapets biologiska
            mångfald och kulturmiljövärden är mycket god. Ersättningar till
            betesmarker, slåtterängar, natur- och kulturmiljöer samt ett öppet
            och varierat odlingslandskap har alla en måluppfyllelse på 75-100
            % när det gäller de mål som har satts upp i programmen.
          </note>
          <note>
            En annan mycket positiv utvecklingstrend är att anslutningen
            till ekologisk produktion uppgår till ca
          </note>
          <note>
            15 % av den odlade arealen, och denna areal ökar kontinuerligt.
            Riksdagen har fastställt att till år 2005
          </note>
          <note>
            ska 20 % vara ekologiskt odlat. Detta mål kommer med stor sannolikhet
            att uppnås. Vi i Vänsterpartiet strävar ännu längre och driver
            därför frågan om att
          </note>
          <note>
            30 % ska läggas om till ekologisk odling senast år
          </note>
          <note>
            2010.
          </note>
          <note>
            För havet är övergödningen ett av de allvarligaste hoten. Växtnäringen
            tillförs åkermarken genom gödselmedel, utsäde, nedfall från luften
            och kvävefixering och förs bort med skörden och skörderesterna.
          </note>
          <note>
            Det som förs bort är mindre än det som tillförs. Risken är då
            mycket stor att överskottet läcker ut från åkermarken till vattendragen
            och hamnar i sjöar och hav, där problemen med övergödning uppstår.
          </note>
          <note>
            En åtgärd för att minska påverkan av näringsämnen från jordbruket
            är att anlägga våtmarker. Men det allra bästa är att vara restriktiv
            med användandet av kväve och fosfor och att sträva efter en produktion
            som så mycket som möjligt bygger på lokala förnybara resurser
            och på en balans mellan djurhållning och växtodling och där så
            många näringsämnen som möjligt cirkulerar. Då skulle överanvändningen
            av handelsgödsel i dagens konventionella jordbruk minska och miljön
            successivt förbättras.
          </note>
          <note>
            Under senare år har djurens situation i samhället blivit en mycket
            viktig fråga för alltfler, kanske särskilt för unga människor.
            Fler och fler tar till sig fakta om de förhållanden i vårt samhälle
            som djur lever och dör under.
          </note>
          <note>
            Djurtransporter, pälsdjurens förhållanden och försöksdjurens
            lidande är några exempel som upprör. I
          </note>
          <note>
            dag är djurrättsrörelsen en växande rörelse. Alltfler kämpar
            på olika sätt för djurs rättigheter. Vänsterpartiet är en del
            av denna rörelse och vill se en utveckling där djurs rättigheter
            accepteras och stärks.
          </note>
          <note>
            I mitt parti välkomnar vi regeringens förslag om att en särskild
            djurskyddsmyndighet inrättas för att djurskyddet ska stärkas,
            och ytterligare fokus ska läggas på djurskyddsfrågorna. Men debatten
            om denna nya djurskyddsmyndighet får vänta till efter vår välbehövliga
            julledighet.
          </note>
          <note>
            Avslutningsvis yrkar jag bifall till utskottets förslag i betänkandet.
          </note>
          <note type="speaker">
            Anf. 181 SVEN BERGSTRÖM (c):
          </note>
          <note>
            Herr talman! Mitt korta inlägg här är föranlett av den växande
            oro som jag och flera med mig känner för skillnaden mellan de
            skrivningar som finns i utskottets betänkande. Det finns skrivningar
            som man kan instämma i. Som Gunnar Goude sade finns det många
            bra skrivningar, och det är en god ambition som utskottet signalerar.
            Jag avser då satsningen på ekologisk odling och på ekologisk forskning.
          </note>
          <note>
            Men det som oroar mig och många fler och som också kommer fram
            i flera av de centermotioner som utskottet här behandlar är att
            riksdagen säger en sak -
          </note>
          <note>
            vi talar ju om en 20-procentig omfattning av den ekologiska odlingen
            fram till år 2005. Men sett till hur det ser ut när det gäller
            de satsningar som görs på forskning och utbildning på området
            är det en avveckling som man kan iaktta, till exempel vid Sveriges
            lantbruksuniversitet.
          </note>
          <note>
            Riksdagen medverkade till att det här fick lite fart för ett
            tiotal år sedan. Jag menar att det nu är så att riksdagens mål
            om 20 % ekologisk produktion riskerar att urholkas om ingenting
            görs åt nuvarande situation.
          </note>
          <note>
            Vad som väldigt tydligt saknas är en satsning på universitetsfinansierade
            lärar- och forskartjänster, såsom professors-, lektors-, forskarassistents-
            och doktorandtjänster.
          </note>
          <note>
            I början av 1990-talet initierade regeringen, på riksdagens initiativ,
            en professur i alternativa produktionsformer i jordbruket och
            trädgårdsnäringen -
          </note>
          <note>
            särskilt i alternativ odling, som senare döpts om till ekologisk
            odling. Sedan dess har inte mycket hänt på området trots att riksdagens
            ambitioner skruvats upp ordentligt och i politisk enighet.
          </note>
          <note>
            Den enda professorn på området som finns vid
          </note>
          <note>
            SLU i Uppsala går i pension nästa år. Ingen vet vad som då händer.
            Har man ambitionen om en 20-
          </note>
          <note>
            procentig omfattning vad gäller ekologisk odling borde naturligtvis
            ambitionerna på området när det gäller forskning och utveckling
            ordentligt skruvas upp.
          </note>
          <note>
            Numera finns Centrum för uthålligt lantbruk vid
          </note>
          <note>
            SLU, och nu plussar vi på med pengar till det. Det är gott och
            väl men det handlar bara om ett centrum, inte om en institution
            eller enhet som kan initiera forskning och som kan gå i spetsen
            för en rejäl utveckling av det här området. Därför känner jag
            oro för att detta kommer att innebära att vi inte kan klara målet
            om 20 % ekologisk odling inom den tidsram som finns. Forskning
            och utveckling samt doktorandtjänster och professorer är en viktig
            förutsättning för att detta ska fungera.
          </note>
          <note>
            Samtidigt som jag yrkar bifall till reservation nr 5
          </note>
          <note>
            skulle jag vilja skicka med till utskottet att det är oerhört
            viktigt att utskottet noga arbetar med uppföljning och utvärdering
            också av forskningssidan när det gäller ekologisk odling och inte
            bara skriver vackra saker i sina betänkanden. Jag tror alltså
            att det är angeläget att miljö- och jordbruksutskottet noga tittar
            på detta så att man om ett år eller två inte står där med skägget
            i brevlådan och noterar: Jaha, vi har en ambition om 20 % ekologisk
            odling men vi har alls inte grundlagt den med forskning och utbildning
            och med en utveckling vid Sveriges lantbruksuniversitet, som ju
            är grunden för att detta ska kunna bli någonting bra.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 20 december.)
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Skrivelse
          </note>
          <note>
            2002/03:30 Uppföljning av den nationella handlingsplanen för
            äldrepolitiken
          </note>
          <note>
            Motion med anledning av skr. 2002/03:23 Hemlig teleavlyssning,
            hemlig teleövervakning och hemlig kameraövervakning vid förundersökning
            i brottmål under år 2001
          </note>
          <note>
            2002/03:Ju1 av Johan Pehrson m.fl. (fp)
          </note>
          <note>
            20 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 december
          </note>
          <note>
            2002/03:103 av Yvonne Andersson (kd) till justitieminister Thomas
            Bodström
          </note>
          <note>
            Bouppteckningsförfarandet
          </note>
          <note>
            2002/03:104 av Anita Sidén (m) till justitieminister
          </note>
          <note>
            Thomas Bodström
          </note>
          <note>
            Mord på barn
          </note>
          <note>
            2002/03:105 av Jörgen Johansson (c) till justitieminister Thomas
            Bodström
          </note>
          <note>
            Råndrabbade näringsidkare
          </note>
          <note>
            2002/03:106 av Anna Grönlund (fp) till statsrådet
          </note>
          <note>
            Lena Hallengren
          </note>
          <note>
            Etablering av förskolor
          </note>
          <note>
            2002/03:107 av Yvonne Andersson (kd) till utbildningsminister
            Thomas Östros
          </note>
          <note>
            Särskolekommittén
          </note>
          <note>
            2002/03:108 av Yvonne Andersson (kd) till utbildningsminister
            Thomas Östros
          </note>
          <note>
            Skola för bokstavsbarnen
          </note>
          <note>
            2002/03:109 av Axel Darvik (fp) till utbildningsminister Thomas
            Östros
          </note>
          <note>
            Likvärdig utbildning
          </note>
          <note>
            2002/03:110 av Yvonne Andersson (kd) till socialminister Lars
            Engqvist
          </note>
          <note>
            Bidrag till handikapporganisationer
          </note>
          <note>
            2002/03:111 av Yvonne Andersson (kd) till näringsminister Leif
            Pagrotsky
          </note>
          <note>
            Telia som inkassoföretag
          </note>
          <note>
            2002/03:112 av Yvonne Andersson (kd) till vice statsminister
            Margareta Winberg
          </note>
          <note>
            Pensionsförsäkringskostnader för kvinnor och män
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 21 januari
          </note>
          <note>
            2003.
          </note>
          <note>
            21 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 december
          </note>
          <note>
            2002/03:341 av Ronny Olander (s) till finansminister
          </note>
          <note>
            Bosse Ringholm
          </note>
          <note>
            Skattesubvention för friskvård
          </note>
          <note>
            2002/03:342 av Anne-Marie Ekström (fp) till finansminister Bosse
            Ringholm
          </note>
          <note>
            Företagarnas rättssäkerhet
          </note>
          <note>
            2002/03:343 av Lennart Kollmats (fp) till kulturminister Marita
            Ulvskog
          </note>
          <note>
            Fyrplatsernas kulturhistoriska värde
          </note>
          <note>
            2002/03:344 av Anna Grönlund (fp) till statsrådet
          </note>
          <note>
            Mona Sahlin
          </note>
          <note>
            Lärarbristen och arbetslösa invandrade lärare
          </note>
          <note>
            2002/03:345 av Anna Grönlund (fp) till vice statsminister Margareta
            Winberg (s)
          </note>
          <note>
            Jämställdhet i näringslivet
          </note>
          <note>
            2002/03:346 av Ingela Thalén (s) till miljöminister
          </note>
          <note>
            Lena Sommestad
          </note>
          <note>
            Omprövning av vattendomar
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 21 januari 2003.
          </note>
          <note>
            22 § Kammaren åtskildes kl. 20.28.
          </note>
          <note>
            Förhandlingarna leddes av tredje vice talmannen från sammanträdets
            början till och med 13 § anf. 6 (delvis), av talmannen därefter
            till och med anf. 29 (delvis), av förste vice talmannen därefter
            till och med 14 §
          </note>
          <note>
            anf. 69 (delvis), av tredje vice talmannen därefter till och
            med anf. 104 (delvis), av förste vice talmannen därefter till
            och med anf. 129 (delvis), av tredje vice talmannen därefter till
            ajourneringen kl. 16.54, av andre vice talmannen därefter till
            ajourneringen kl. 17.58 och av förste vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
