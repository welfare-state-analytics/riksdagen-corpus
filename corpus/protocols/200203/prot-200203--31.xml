<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--31</head>
          <docDate when="2002-12-06">2002-12-06</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------
          </note>
          <note>
            1 § Meddelande om information från regeringen
          </note>
          <note>
            Förste vice talmannen meddelade att tisdagen den
          </note>
          <note>
            17 december kl. 9.00 skulle statsminister Göran Persson lämna
            information om EU-toppmötet i Köpenhamn den 12-13 december. Voteringen
            kl. 9.00 denna dag skulle utgå.
          </note>
          <note>
            2 § Ledighet m.m.
          </note>
          <note>
            Förste vice talmannen meddelade att Mikael
          </note>
          <note>
            Damberg (s) ansökt om ledighet under tiden den
          </note>
          <note>
            21 januari-28 februari 2003.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Mariam Osman Sherifay (s) skulle
            tjänstgöra som ersättare för
          </note>
          <note>
            Mikael Damberg.
          </note>
          <note>
            Förste vice talmannen meddelade att Hans Backman (fp) ansökt
            om ledighet under tiden den
          </note>
          <note>
            21 januari-28 mars 2003.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Lena Ödeen
          </note>
          <note>
            (fp) skulle tjänstgöra som ersättare för Hans Backman.
          </note>
          <note>
            3 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2002/03:74
          </note>
          <note>
            Till riksdagen
          </note>
          <note>
            Interpellation 2002/03:74 av Maria Larsson om utjämning av LSS-kostnader
          </note>
          <note>
            Interpellationen kommer att besvaras tisdagen den
          </note>
          <note>
            21 januari 2003.
          </note>
          <note>
            Skälet till dröjsmålet är uppehållet av interpellationsdebatter
            i kammaren.
          </note>
          <note>
            Stockholm den 3 december 2002
          </note>
          <note>
            Finansdepartementet
          </note>
          <note>
            Lars-Erik Lövdén
          </note>
          <note>
            4 § Svar på interpellation 2002/03:57 om utredningars självständiga
            arbete
          </note>
          <note>
            Anf. 1 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Per Bill har frågat statsministern vilka åtgärder
            som han avser att vidta för att säkerställa att statsråden inte
            framöver intervenerar i utredningars självständiga arbete. Interpellationen
            har överlämnats till mig.
          </note>
          <note>
            Genom direktiv till utredningar styr regeringen förberedelserna
            för reformer. Syftet med en utredning är i första hand att regeringen
            ska få nödvändigt beslutsunderlag. I detta ligger att uppdraget
            till en utredning kan och ska ändras eller kompletteras av regeringen
            när behovet av beslutsunderlag kräver det.
          </note>
          <note>
            Det är därför viktigt med en dialog mellan det ansvariga statsrådet
            och utredningen. När man vet vem som kommer att utses till kommittéordförande
            eller särskild utredare inbjuds han eller hon att delta i arbetet
            med att utforma direktiven. Riktlinjer om detta finns i Statsrådsberedningens
            publikation Hur kommittédirektiv utformas (PM 1994:3 s. 17).
          </note>
          <note>
            Men också under utredningsarbetets gång behövs en dialog om hur
            utredningen respektive statsrådet uppfattar direktiven och möjligheterna
            att inom ramen för dessa ta fram det beslutsunderlag som behövs
            för en reform. Riktlinjer om detta finns i Kommittéhandboken (Ds
            2000:1 s. 24). De innebär att utredningens uppfattning om utredningsuppdragets
            avgränsning och inriktning bör stämmas av med departementet. Om
            en departementstjänsteman medverkar i utredningen kan han eller
            hon utgöra en smidig länk.
          </note>
          <note>
            Om man försummar att stämma av utredningens uppfattning av givna
            direktiv kan hela arbetet i fortsättningen gå snett. Missförstånd
            kan komma att hänga med under hela utredningens gång och slutresultatet
            kan komma att underkännas.
          </note>
          <note>
            Kontakterna ska naturligtvis skötas så att kravet på integritet
            i utredningarnas arbete inte eftersätts.
          </note>
          <note>
            Min uppfattning är att detta fungerar väl. Något behov av nya
            riktlinjer eller andra åtgärder för att säkerställa att så sker
            också i fortsättningen kan jag inte se.
          </note>
          <note>
            Statsråden har för övrigt i likhet med andra medborgare rätt
            att göra uttalanden i olika sammanhang och delta i den allmänna
            debatten.
          </note>
          <note type="speaker">
            Anf. 2 PER BILL (m):
          </note>
          <note>
            Herr talman! Låt mig börja med att vädra mitt missnöje, både
            rent personligt och ur riksdagens synpunkt, med att statsministern
            ännu en gång struntar i att komma till riksdagen och stå till
            svars för det ansvarsområde han har som regeringschef. Min fråga
            var ställd till honom som regeringschef. Ansvaret i regeringen
            vilar på honom. Hur han sköter detta ansvar ska vi kunna ställa
            honom till svars för här i riksdagen i interpellationsdebatter.
          </note>
          <note>
            Detta har han svikit alltför många gånger. Min första fråga till
            vice statsministern blir därför: Är vice statsministern här som
            ett medium för statsministern, eller är det vice statsministerns
            åsikter som återspeglas i svaret?
          </note>
          <note>
            Herr talman! Regeringen har stor makt över utredningar. Det gäller
            direktiven, det gäller val av ordförande och tillsättning av tjänstemän.
            Om detta tycker många väldigt mycket, även jag. Men det var inte
            det som frågan handlade om. Frågan handlar om huruvida en enskild
            minister eller en ministers tjänsteman ska ge pekpinnar till arbetande
            utredningar och
          </note>
          <note>
            - om det ska göras - hur det i så fall ska göras.
          </note>
          <note>
            Det finns ett allt större missnöje med att en svag minoritetsregering
            allt oftare ger pekpinnar till pågående utredningar. Ofta handlar
            det inte om offentliga tilläggsdirektiv utan om att en statssekreterare
            väser i örat på utredningens ordförande och säger: "Så här och
            så här ska du göra. Det här och det här är vill ministern ha."
            Eller, som i fallet med Lena Hallengren, skriver statsrådet en
            artikel där hon på debattsidan går till storms mot vad någon,
            några eller till och med en majoritet i Skollagskommittén tycker.
          </note>
          <note>
            Detta hade jag velat diskutera med statsministern i hans roll
            som chef för de andra ministrarna. Vilken policy vill han att
            hans regering ska ha?
          </note>
          <note>
            Av vice statsministerns svar kan man utläsa regeringens schizofreni
            i frågan. Först svarar vice statsministern att man under utredningens
            gång kan behöva en dialog och så vidare. Sedan säger hon att om
            man försummar att stämma av utredningens uppfattning om de givna
            direktiven kan hela utredningen gå snett och komma att underkännas.
            Det är två ganska tuffa tag när det gäller att hålla i tyglar
            och skaklar. Samtidigt konstaterar man: "Kontakterna ska naturligtvis
            skötas så att kraven på integritet i utredningarnas arbete inte
            eftersätts".
          </note>
          <note>
            Herr talman! I åtminstone tre utredningar som har förevarit nyligen
            finns tydliga spår av missnöje. Vi har en utredningsordförande
            som lämnade sitt uppdrag sedan en statssekreterare hade tagit
            honom i örat och talat om vad ministern ville ha för något: Det
            skulle vara lagstiftning. Det gällde Radio- och TV-
          </note>
          <note>
            kommittén. Vi har även andra utredningar - såsom den om barnmisshandel,
            som jag tänker återkomma till - där det har funnits ett uttalat
            missnöje med hur hårt departementet har styrt det hela. Även Skollagskommittén,
            som jag har tagit upp, är ett tydligt exempel där kommittéer eller
            utredningar känner sig alldeles för hårt styrda.
          </note>
          <note>
            Anf. 3 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Först ska jag svara på frågan vem jag är och varför
            jag är här.
          </note>
          <note>
            Självklart är en vice statsminister statsministerns ersättare
            och träder in i hans ställe. I en regering har man också ett kollektivt
            ansvar, och det betyder att det som sägs i det svar som Per Bill
            har fått har hela regeringen godkänt, inklusive statsministern,
            förstås.
          </note>
          <note>
            Per Bill använder uttryck som "pekpinnar" om det kan göras och
            hur det ska göras. Jag tycker att det är tendentiöst att använda
            ordet "pekpinnar".
          </note>
          <note>
            Självfallet måste det, vilket också står i mitt svar, förekomma
            en dialog. Men den dialogen ska naturligtvis också handla om hur
            direktiven har uppfattats.
          </note>
          <note>
            Den dialogen kan föras på många olika sätt - naturligtvis med
            statsrådet innan utredningen sätts i gång men också under utredningens
            gång. Det tycker jag inte alls är konstigt.
          </note>
          <note>
            I Sverige har vi ofta den praxisen att vi ofta har med en tjänsteman
            från ett departement som ska kunna vara en brygga mellan departementet
            med dess ledning och kommittén. Denna tjänsteman ska följa arbetet
            och förmedla budskap åt båda håll så att säga.
          </note>
          <note>
            Utan att gå in på de tre konkreta exempel som Per
          </note>
          <note>
            Bill tar upp hävdar jag att det ska ske med stor integritet därför
            att man behöver detta beslutsunderlag för att senare kunna ta
            ställning i en principiell fråga.
          </note>
          <note>
            När det gäller detta att väsa i örat på ordföranden var det fallet
            föremål för konstitutionsutskottets granskning, och det hände
            ingenting efter den granskningen. Man kom inte fram till att det
            hade skett något som var konstigt.
          </note>
          <note>
            Jag vidhåller uppfattningen att man under utredningens gång också
            måste kunna framföra åsikter på det sättet.
          </note>
          <note>
            Självklart är det också så, vilket står på de sista raderna i
            mitt svar, att ett statsråd, särskilt ett nytt statsråd och särskilt
            efter ett val, i en stor och i detta fall principiell artikel
            om förskolan måste kunna få uttrycka sin allmänna uppfattning
            också i en fråga som är föremål för en utredning, även om man
            får balansera för att bibehålla utredningens integritet.
          </note>
          <note type="speaker">
            Anf. 4 PER BILL (m):
          </note>
          <note>
            Herr talman! Jag är glad att jag åtminstone fick svaret att även
            statsministern står bakom svaret. Men jag tycker att det är ett
            oskick att man låtsas att man delegerar allt ansvar. Statsministern
            är inför riksdagen tydligen inte ansvarig för någonting. Det ter
            sig särskilt konstigt som den allmänna bilden snarare är att det
            är han som bestämmer allting. Det kanske är så att det är han
            som bestämmer allting men att han också har bestämt att han inte
            står till riksdagens förfogande för att svara för det ansvar som
            han har.
          </note>
          <note>
            Jag vägrar nämligen att tro att allt ansvar i hela regeringen
            har delegerats ut på de olika ministrarna och att inget ansvarsområde
            längre vilar enbart på statsministern. Jag tänker återkomma till
            detta.
          </note>
          <note>
            Låt oss titta på den väsande tjänstemannen. Den 5
          </note>
          <note>
            eller 7 oktober blev Håkan Lavén, ordförande i Radio- och TV-lagsutredningen,
            uppringd av Marita
          </note>
          <note>
            Ulvskogs närmaste medarbetare departementsrådet
          </note>
          <note>
            Kerstin Persdotter. Persdotter sade att ministern var rasande
            över det förslag som vi tänkte lägga fram och att förslaget skulle
            innebära stora problem för henne.
          </note>
          <note>
            Departementet ville ha ett lagförslag från vår sida, säger Håkan
            Lavén.
          </note>
          <note>
            Herr talman! Åtminstone tycker jag, oavsett vad
          </note>
          <note>
            KU kom fram till ett par månader före valet, att detta är ett
            mycket grovt intrång på integriteten för en sittande utredning.
            Det tyckte helt klart också utredningen eftersom dess ordförande
            lämnade utredningen.
          </note>
          <note>
            Likadant är det nu med utredningen om barnmisshandel. Vi väntar
            fortfarande på en proposition med anledning av denna utredning.
            Det tycks ju inte vara så att den följsamhet som utredningarna
            påtvingas från departementen och ministrarna sedan gör att det
            snabbt läggs fram en proposition så att vi kan få lagändringar.
            När det gäller barnmisshandel har det ännu inte hänt någonting,
            trots att Cecilia Magnusson, som har ingått i utredningen, i sin
            reservation skriver:
          </note>
          <note>
            Slutligen är jag kritisk mot den följsamhet till departementet
            som uppenbarligen har präglat kommitténs arbete. Denna följsamhet
            har begränsat kommitténs möjlighet att föreslå förbättringar av
            barns och familjers villkor i samhället.
          </note>
          <note>
            Herr talman! Jag tycker att det här är viktiga frågor, och jag
            tycker att statsministern såsom chef för övriga ministrar borde
            komma hit till riksdagen och ta en debatt om vilken typ av styrning
            som man ska ha, om någon, på parlamentariska utredningar, detta
            särskilt som det finna alla upptänkliga former av andra utredningar,
            enmansutredningar, inomdepartementala utredningar och så vidare.
          </note>
          <note>
            Åtminstone har jag levt i den naiva tron att de utredningar som
            vi har, där det sitter med riksdagsledamöter från alla partier,
            har en lite friare ställning, större integritet och större möjlighet
            att se till hela samhällets intressen och inte bara till det socialdemokratiska
            partiets intressen.
          </note>
          <note>
            Anf. 5 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Statsministern var här i går under frågestunden
            och stod då till förfogande för att svara på vilken fråga som
            helst av övergripande natur. Jag delar inte kritiken mot att han
            inte tillmötesgår riksdagen.
          </note>
          <note>
            När det gäller dessa enskilda fall som Per Bill tar upp vill
            jag återigen säga att frågan som rör Marita
          </note>
          <note>
            Ulvskog och Håkan Lavén har varit föremål för KU:s granskning,
            och KU har inte funnit anledning att kritisera detta.
          </note>
          <note>
            Beträffande utredningen om barnmisshandel och den reservation
            som skrevs om följsamhet är det klart att det möjligen kan vara
            så att de övriga tyckte att det var rätt och rimligt - eftersom
            jag antar att utredningen höll sig inom direktivens ram - och
            kom fram till något som de blev överens om. Det kan faktiskt inträffa.
          </note>
          <note>
            I övrigt har en utredning inte en helt fri ställning för att
            tillvara ta hela samhällets intressen. Så är det ju inte. En utredning
            har att röra sig inom givna ramar, det vill säga direktiv. Vi
            har kanske någon gång sett att man har överskridit sina befogenheter
            genom att gå utanför direktiven. Så ska det inte heller vara.
          </note>
          <note>
            Jag ser emellertid inte att det har begåtts några väsentliga
            misstag. Därför finns det inte enligt mitt och regeringens, inklusive
            statsministerns, förmenande något skäl att vidta några åtgärder.
          </note>
          <note type="speaker">
            Anf. 6 PER BILL (m):
          </note>
          <note>
            Herr talman! För vice statsministern är enminutsfrågor i riksdagens
            frågestund tydligen riksdagens sätt att utöva sin kontrollmakt.
            Det tycker jag är att devalvera riksdagens roll som granskare
            av regeringens makt.
          </note>
          <note>
            Nu ska man ha ett nytt forum som ska vara statsministerns frågestund.
            Även där ska det vara korta frågor. Jag hävdar att interpellationssvaren
            är det viktigaste sättet för riksdagen och för riksdagens ledamöter
            när det gäller att snabbt kunna ta tag i frågor och kontrollera
            vad regeringen har för sig.
          </note>
          <note>
            Herr talman! Det smärtar mig mycket, men statsminister Göran
            Persson har lagt sig till med en helt unik stil. Han har under
            de senaste fyra åren inte svarat på en enda interpellation här
            i kammaren. Jag har låtit riksdagens utredningstjänst ta fram
            den uppgiften. Därvid skiljer han sig från både Ingvar Carlsson
            och Carl Bildt som vid flera tillfällen har svarat på interpellationer
            här i riksdagen. Statsminister Göran Persson har under de senaste
            fyra åren inte svarat på en enda interpellation. Det har ställts
            tre interpellationer till statsministern i år, och han avser inte
            att svara på någon av dem. Detta, herr talman, tycker jag är en
            skandal.
          </note>
          <note>
            Anf. 7 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Jag välkomnar verkligen att riksdagen i olika sammanhang
            försöker förnya sig. Detta med att statsministern själv ska ha
            en frågestund tycker jag är ett utmärkt sätt att förnya riksdagens
            arbete.
          </note>
          <note>
            Avslutningsvis, herr talman, vill jag kort citera vad KU i betänkande
            2001/02:20 säger om den granskning som gjordes av Marita Ulvskog
            och av det fall som här har refererats. Efter en lång redogörelse
            avslutar KU sin granskning med att säga:
          </note>
          <note>
            "Granskningen föranleder i övrigt inget uttalande från utskottets
            sida." Detta tycker jag är talande nog.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2002/03:24 om avanmälan av TV-licens
          </note>
          <note>
            Anf. 8 Kulturminister MARITA ULVS-
          </note>
          <note>
            KOG (s):
          </note>
          <note>
            Herr talman! Per Westerberg har ställt två frågor till mig angående
            hanteringen av avanmälningar av
          </note>
          <note>
            TV-avgifter av Radiotjänst i Kiruna AB, RIKAB.
          </note>
          <note>
            Bakgrunden är ett program i Sveriges Television där man skildrar
            fall då personer som flyttat utomlands krävts på TV-avgift. Per
            Westerberg frågar, med hänvisning till de händelser som beskrivits
            i TV-
          </note>
          <note>
            programmet, om de rådande förhållandena är tillfredsställande
            och om jag avser att vidta några åtgärder med anledning av de
            redovisade fallen.
          </note>
          <note>
            Inledningsvis vill jag påpeka att RIKAB inte är ett statligt
            företag utan att det ägs gemensamt av de tre public service-företagen
            Sveriges Television AB,
          </note>
          <note>
            Sveriges Radio AB och Sveriges Utbildningsradio
          </note>
          <note>
            AB.
          </note>
          <note>
            Dessa ägarförhållanden innebär att jag som statsråd inte kan
            uttala mig om företagets verksamhet.
          </note>
          <note>
            Således kan jag i detta sammanhang enbart kommentera lagstiftningen.
          </note>
          <note>
            Lagstiftningen är tydlig när det gäller avgiftsskyldighet för
            TV-innehav. TV-avgift ska betalas fram till dess att den avgiftsskyldige
            anmält att innehavet har upphört. Avanmälan görs antingen skriftligen
            eller muntligen till RIKAB, och företaget skickar alltid ut en
            skriftlig bekräftelse på att bolaget tagit emot en avanmälan.
            Detta framgår av baksidestexten på fakturorna från RIKAB. En vanlig
            adressändring är inte tillräcklig. Ansvaret för att TV-innehavet
            avanmälts ligger alltså på den enskilde. Något motsvarande brukar
            för övrigt gälla för var och en som prenumererar på en dagstidning;
            intill dess att prenumerationen sägs upp kommer debiteringen att
            fortgå.
          </note>
          <note>
            Enligt lagen om TV-avgift har RIKAB möjlighet att efterge en
            fordran om det på grund av den avgiftsskyldiges sjukdom eller
            om det av någon annan anledning är uppenbart oskäligt att kräva
            betalning för en avgift.
          </note>
          <note type="speaker">
            Anf. 9 PER WESTERBERG (m):
          </note>
          <note>
            Herr talman! Jag ber att få tacka statsrådet för svaret på min
            interpellation. Svaret gav förvisso inget nytt i sak. Jag fick
            egentligen inte heller svar på någon av de två frågor som jag
            ställt till statsrådet, nämligen om statsrådet anser att det var
            tillfredsställande med det förhållande som var respektive om det
            skulle föranleda några åtgärder.
          </note>
          <note>
            Jag är väl medveten om att Radiotjänst i Kiruna
          </note>
          <note>
            AB är ett statligt bolag och har heller inte ifrågasatt detta.
            Men vad jag frågar om gäller lagstiftningsarbetet kring olika
            typer av verksamheter, i synnerhet när det gäller licensavgifter.
          </note>
          <note>
            I det aktuella programmet, med en efterföljande debatt med jurister,
            beskrevs enligt min uppfattning ett uppenbart missförhållande.
          </note>
          <note>
            I det ena fallet var det fråga om en person vid namn Britt Forslund
            - missionär utsänd till Afrika under ett antal år av Svenska kyrkan
            - som anser sig ha gjort en avanmälan till Radiotjänst i Kiruna
            AB.
          </note>
          <note>
            Uppenbarligen har hon inte fått någon bekräftelse därifrån. När
            hon, utan någon anknytning till Sverige, återkommer efter några
            år står hon där med ett antal krav från kronofogden, betalningsanmärkningar
            och krav på över 10 000 kr i avgifter som ska in i olika former.
          </note>
          <note>
            I det andra fallet rörde det sig om en kvinna, Nina
          </note>
          <note>
            Hultén, med utlandsstudier under ett par år. Också hon anser
            sig ha gjort en avanmälan. När hon efter några år återkommer till
            Sverige möts hon av krav på
          </note>
          <note>
            17 000 kr samt en anmälan från kronofogden, betalningsanmärkningar
            och så vidare.
          </note>
          <note>
            Detta har prövats i länsrätten. Det gäller här lagen om TV-avgift
            och § 20 samt frågan om hur man ska tolka § 20 och i synnerhet
            förarbetena till § 20. Det står mycket tydligt där att man, om
            det på grund av den avgiftsskyldiges sjukdom eller av någon anledning
            är uppenbart oskäligt att kräva betalning, ska kunna efterskänka
            fordringen. Både länsrätten och bolaget upplever att de inte har
            möjlighet att efterskänka fordringen eller att frånträda sitt
            krav i de aktuella fallen.
          </note>
          <note>
            Från min utgångspunkt måste jag säga - jag har sysslat en del
            med konsumentfrågor - är det statsmaktens och denna kammares uppgift
            att se till att vi har en lagstiftning som skyddar den enskilde
            och konsumenten mot oskäliga krav eller andra saker som kan förefalla
            uppenbart orimliga. För oss som jobbar med konsumentmakten - kanske
            folksjälens viktigaste instrument - gäller det att se till att
            saker och ting fungerar och står i överensstämmelse med folkviljan.
          </note>
          <note>
            Jag måste därför säga att jag tycker att exemplet med jämförelsen
            med tidningar och tidningsprenumerationer inte stämmer. Betalas
            inte en tidningsprenumeration upphör tidningen att komma. Att
            en utlandssvensk eller en person som varit ute om missionerat
            i
          </note>
          <note>
            Afrika möts med krav från kronofogden, betalningsanmärkningar
            och tiotusentals kronor efter ett antal år tycker jag är ett uppenbart
            orimligt förhållande. Jag menar inte att statsrådet ska ingripa
            i bolaget - det är uppenbart felaktigt - men om det finns ett
            problem med tolkningen av gällande lag finns det endast en sak
            att göra och det är att förtydliga lagen genom en ny lag. Det
            är detta som mina två frågor avser.
          </note>
          <note>
            Anser alltså statsrådet det vara tillfredsställande med nuvarande
            förhållande, och föranleder det några åtgärder från statsrådets
            sida?
          </note>
          <note>
            Anf. 10 Kulturminister MARITA ULVS-
          </note>
          <note>
            KOG (s):
          </note>
          <note>
            Herr talman! Regeringens och min mening är att lagen om TV-avgift
            är tydlig men det behöver inte betyda att den är alldeles perfekt.
            Eftersom vi arbetar med att ta fram tilläggsdirektiv till den
            radio- och
          </note>
          <note>
            TV-lagsutredning som pågår och som ska fortsätta kommer vi i
            det arbetet att göra en bedömning av om det skulle behövas ytterligare
            något förtydligande.
          </note>
          <note type="speaker">
            Anf. 11 PER WESTERBERG (m):
          </note>
          <note>
            Herr talman! I de aktuella fallen upplever jag, när de väl debatterades,
            bemöttes av jurister och prövades i länsrätten, att det är uppenbart
            orimliga förhållanden. Jag vågar säga att i denna kammare kan
            de ledamöter räknas på ena handens fingrar som hade klarat alla
            de krav som ställs här. Det räcker alltså inte med att man flyttar
            utomlands och att man gör en skriftlig uppsägning, utan man måste
            också ha en bekräftelse.
          </note>
          <note>
            Vi vet - jag sitter själv med i Post- och telestyrelsen - att
            brev, tyvärr, ibland förkommer och att problem och tvister kan
            uppstå. Enligt mitt synsätt är det alldeles uppenbart orimligt
            att en person, utan sommarstuga och utan anknytning till Sverige,
            som missionerar i djupaste Afrika ska debiteras tusentals kronor
            - i det här fallet 13 000 kr - när hon återkommer till Sverige
            därför att ett missförstånd har skett.
          </note>
          <note>
            Jag tycker därför att det finns mycket starka skäl att göra ett
            lagförtydligande av § 20 och att ge möjligheten, vilken bolaget
            självt inte anser sig ha, att efterskänka fordringen när det gäller
            denna typ av uppenbart orimlig debitering.
          </note>
          <note>
            Anf. 12 Kulturminister MARITA ULVS-
          </note>
          <note>
            KOG (s):
          </note>
          <note>
            Herr talman! Eftersom vi i Kulturdepartementet just nu arbetar
            med tilläggsdirektiv till Radio- och
          </note>
          <note>
            TV-lagsutredningen tar jag till mig de synpunkter som Per Westerberg
            har presenterat här i kammaren och i sin interpellation. Vi får
            se vad det resulterar i.
          </note>
          <note>
            Jag tar i alla fall till mig de synpunkter som här har framlagts.
          </note>
          <note type="speaker">
            Anf. 13 PER WESTERBERG (m):
          </note>
          <note>
            Herr talman! Jag tackar för detta och tar det som ett löfte om
            vi verkligen ska få en prövning av den aktuella paragrafen.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2002/03:48 om public service-företagens
            ansvar för finskspråkiga program
          </note>
          <note>
            Anf. 14 Kulturminister MARITA ULVS-
          </note>
          <note>
            KOG (s):
          </note>
          <note>
            Herr talman! Elina Linna har ställt två frågor till mig mot bakgrund
            av aviserade förändringar av Sveriges Television AB:s (SVT) utbud
            av finskspråkiga program. För det första frågar hon mig om jag
            avser att vidta några åtgärder med anledning av den nu föreslagna
            omstruktureringen av de finskspråkiga programmen och nedläggningen
            av det finskspråkiga
          </note>
          <note>
            EKG. För det andra frågar hon mig om jag avser att vidta några
            åtgärder för att säkerställa och förstärka finska språkets ställning
            avseende utbudet i public service.
          </note>
          <note>
            Som Elina Linna vet så är Sveriges Television,
          </note>
          <note>
            Sveriges Radio och Sveriges Utbildningsradio självständiga företag,
            och de beslutar ensamma om innehållet i sitt programutbud. Företagen
            har dock att följa de villkor som finns i sändningstillstånden
            till respektive företag. I mitt svar vill jag inledningsvis redogöra
            för bakgrunden till de villkor som finns i dagens sändningstillstånd.
            Sändningstillstånden har sin grund i riksdagens beslut om riktlinjer
            för radio och TV i allmänhetens tjänst.
          </note>
          <note>
            En viktig utgångspunkt är naturligtvis, som Elina
          </note>
          <note>
            Linna påpekar, beslutet om en minoritetspolitik och sverigefinnarnas
            ställning som en nationell minoritet.
          </note>
          <note>
            Det innebär också att finskan i Sverige har en särskild ställning
            som ett av fem erkända minoritetsspråk.
          </note>
          <note>
            Dessutom finns starka historiska band mellan Sverige och Finland,
            något som innebär att sverigefinnarna och deras kultur måste värnas.
          </note>
          <note>
            Regeringens intentioner när det gäller programverksamhet för
            språkliga och etniska minoriteter kommer tydligt fram i den proposition
            om nya riktlinjer för en radio och TV i allmänhetens tjänst som
            föregick riksdagens beslut. Av propositionen framgår att public
            service-företagen har ett stort ansvar när det gäller programutbud
            för språkliga och etniska minoriteter och att den finskspråkiga
            gruppen intar en särställning. Enligt propositionen måste deras
            rätt till programservice i public service-företagens sändningar
            anses ha en särskild karaktär med hänsyn tagen till såväl de historiska
            banden mellan Sverige och Finland som den finskspråkiga gruppens
            storlek.
          </note>
          <note>
            Jag anser att de riktlinjer som finns för Sveriges
          </note>
          <note>
            Televisions programverksamhet för språkliga och etniska minoriteter
            är tillräckliga. Sveriges Televisions ansvar framgår tydligt av
            sändningstillståndet.
          </note>
          <note>
            Sveriges Television förändrar löpande sin programtablå. Vi har
            ännu inte sett effekterna av Sveriges Televisions beslut att förändra
            programtablån när det gäller program för språkliga och etniska
            minoriteter.
          </note>
          <note>
            Jag vill understryka att jag som statsråd varken kan eller vill
            ha synpunkter på en omstrukturering av program i Sveriges Television
            eller i något av de andra programföretagen.
          </note>
          <note type="speaker">
            Anf. 15 ELINA LINNA (v):
          </note>
          <note>
            Herr talman! Jag vill börja med att tacka statsrådet för svaret
            på interpellationen. Statsrådet understryker i sitt svar att hon
            varken kan eller vill ha synpunkter på en omstrukturering av program
            i Sveriges Television. Det förstår jag, men anledningen till min
            interpellation är att man enligt min mening inte uppfyller de
            avtal som finns mellan staten och SVT. I regeringens proposition
            2000/01:94 Radio och TV i allmänhetens tjänst konstateras följande:
            "Även den finskspråkiga gruppen intar en särställning. Deras rätt
            till public service-företagens sändningar måste anses ha en särskild
            karaktär men hänsyn tagen till såväl de historiska banden mellan
            Sverige och Finland som den finskspråkiga gruppens storlek." Vidare:
          </note>
          <note>
            "Programföretagens insatser på detta område skall öka."
          </note>
          <note>
            I det nya sändningstillstånd för Sveriges Television för 2002-2005
            fastslås följande: "SVT skall beakta språkliga och etniska minoriteters
            intressen.
          </note>
          <note>
            SVT:s insatser på detta område skall öka under tillståndsperioden
            jämfört med 2001. Minoritetsspråken samiska, finska, meänkieli
            och romani chib skall inta en särställning."
          </note>
          <note>
            Herr talman! Både propositionen och sändningstillståndet är tydliga:
            Finska språket har en särställning, och programutbudet ska ökas.
            Samtidigt innebär den nu föreslagna ändringen en konkret minskning
            av sändningstimmarna på finska. Motiveringen är att det sker en
            ökning på ett annat minoritetsspråk. Alltså spelar man dessa språk
            mot varandra, och det sker ingen ökning av timmarna.
          </note>
          <note>
            Herr talman! Jag kanske låter enfaldig, men är det är inte regeringens
            skyldighet att följa upp att avtalen följs utan att det för den
            skull handlar om ministereller detaljstyrning?
          </note>
          <note type="speaker">
            Anf. 16 PAAVO VALLIUS (s):
          </note>
          <note>
            Herr talman! Jag vill understryka det Elina Linna sade, och jag
            ansluter mig till hennes frågor. Men det är en annan fråga som
            för mig verkar lite konstig.
          </note>
          <note>
            SVT satsar väldigt mycket på integrationsprogrammen och har ökat
            utbudet. Det är naturligtvis viktigt när frågorna om ett mångkulturellt
            samhälle och integration är aktuella och viktiga både i samhället
            i stort och naturligtvis också i public service-företagen.
          </note>
          <note>
            Man blir dock lite oroad när man samtidigt vet att det sker en
            minskning när det gäller det aktuella magasinet på finska med
            64 %. Totalt minskar man de finskspråkiga programmen med 32 %.
            Vi vet inte hur mycket pengar det handlar om, men en tjänst har
            redan dragits in i SVT:s finskspråkiga redaktion.
          </note>
          <note>
            Då vill jag fråga kulturministern: Anser kulturministern att
            det är riktigt av SVT att när man gör en satsning på integrationen
            i sitt programutbud, som i sig är viktigt och nödvändigt, så tar
            man resurser från minoriteterna till integrationen i stället för
            att söka resurser någon annanstans. Man delar mellan två svaga
            grupper i programutbudet, invandrare och minoriteter. Anser ministern
            att det är rätt att man minskar resurserna för minoriteterna samtidigt
            som man ökar resurserna för integrationen? Båda är naturligtvis
            viktiga, och resurserna bör ökas för båda två.
          </note>
          <note>
            Anf. 17 Kulturminister MARITA ULVS-
          </note>
          <note>
            KOG (s):
          </note>
          <note>
            Herr talman! De sändningstillstånd som började gälla år 2002
            innebär en väldigt tydlig markering från riksdagens och regeringens
            sida om att insatserna för de språkliga och etniska minoriteterna
            ska öka. Däremot är det inte så att vi från regeringens och riksdagens
            sida kan ge oss in under en löpande tillståndsperiod och ha synpunkter
            på exakt hur pengarna ska fördelas eller hur det redaktionella
            arbetet ska organiseras.
          </note>
          <note>
            Vad vi har att följa är vad som sker under hela tillståndsperioden.
            Den löper ut i och med år 2005.
          </note>
          <note>
            De krav som ställs på sändningstillstånden ska förverkligas under
            denna tillståndsperiod. Vi vet ännu inte heller på kort sikt vad
            förändringarna i programtablån när det gäller till exempel de
            finskspråkiga sändningarna faktiskt kommer att innebära.
          </note>
          <note>
            Där finns det en möjlighet för vem som helst att vända sig till
            Granskningsnämnden som i efterhand kan göra en bedömning på kort
            sikt av om förändringar sker i enlighet med villkoren i sändningstillstånden.
          </note>
          <note>
            Men, som sagt, tydligheten från regeringen och riksdagen är betydande.
            Både riksdagen och regeringen vill ju att public service-företagen
            ska ha en så stor frihet som möjligt i sina uppdrag, men på vissa
            punkter är vi detaljerade, vilket vi också har varit just när
            det gäller dessa språkfrågor.
          </note>
          <note>
            Vi har dessutom avsatt resurser. Sammanlagt tilldelades Sveriges
            Television 3,8 miljarder kronor
          </note>
          <note>
            2002 för sin verksamhet, Sveriges Radion 2,17 miljarder kronor
            och Utbildningsradion närmare 300
          </note>
          <note>
            miljoner kronor. Vi har alltså enligt min mening vidtagit de
            åtgärder som kan vidtas, och nu får vi följa utvecklingen under
            den period som sändningstillstånden löper, alltså fram till och
            med utgången av 2005.
          </note>
          <note type="speaker">
            Anf. 18 ELINA LINNA (v):
          </note>
          <note>
            Herr talman! Statsrådet säger att man kan vända sig till Granskningsnämnden,
            och såvitt jag förstår har den finska delegationen gjort det.
            Det är kanske bra att frågan prövas där.
          </note>
          <note>
            När riksdagen öppnades den 1 oktober sade statsminister Göran
            Persson i sin regeringsförklaring bland annat: De nationella minoriteternas
            inflytande ska öka.
          </note>
          <note>
            Jag undrar vad statsministern egentligen menade med den meningen.
            SVT:s sändningar följs flitigt och uppskattas av sverigefinnarna.
            De aviserade nedläggningarna har väckt både ilska och oro hos
            den största nationella minoritetsgruppen.
          </note>
          <note>
            SVT:s sändningar på finska har utöver det innehållsmässiga värdet
            också ett symboliskt värde. Uutiset, EKG och Karamelli har stått
            som garantier för den finska språkets särställning i Sverige.
            Det är inte enbart vi som talar finska som tittar på dessa program.
            De är ju också textade på svenska och visar genom sin blotta existens
            att finskan är ett nationellt minoritetsspråk i Sverige.
          </note>
          <note>
            Herr talman! Jag tror inte att någon här i salen behöver övertygas
            om finskans särställning. Men jag vill passa på att påminna om
            att det i Sverige bor närmare en halv miljon människor med rötter
            i Finland. Det är inte någon modern företeelse att det finns finskspråkiga
            i Sverige. Det påstås till exempel att så mycket som 10-20 % av
            befolkningen på 5 000
          </note>
          <note>
            stockholmare i slutet av 1400-talet skulle ha varit finländare.
            Den finska församlingen i Stockholm grundades 1533. Den finskspråkiga
            andelen av befolkningen växte under 1700-talet till en fjärdedel
            av hela Sveriges befolkning.
          </note>
          <note>
            Herr talman! Äntligen beslutade Sveriges riksdag i december 1999
            om en samlad minoritetspolitik till skydd för de nationella minoriteterna.
            Sverige har också ratificerat Europarådets konvention om nationella
            minoriteter. Konventionen förpliktar. Den svenska regeringen måste
            lämna redogörelser till
          </note>
          <note>
            Europarådet om hur man genomför den nationella minoritetspolitiken.
          </note>
          <note>
            Herr talman! Jag vill fråga statsrådet om hon anser att SVT:s
            planer på att minska den totala sändningsvolymen strider mot de
            beskrivningar som regeringen har lämnat till Europarådet om volymen
            av det finskspråkiga programutbudet i public service.
          </note>
          <note type="speaker">
            Anf. 19 PAAVO VALLIUS (s):
          </note>
          <note>
            Herr talman! Mycket kort: Jag kan förstå SVT:s motiv för att
            avveckla det aktuella magasinet EKG.
          </note>
          <note>
            Men det är en sak som jag inte förstår. Man ska alltså minska
            resurserna för det aktuella magasinet med
          </note>
          <note>
            64 % och i stället för att sända 13 program per säsong
          </note>
          <note>
            - alltså under våren och hösten - ska man sända några fåtal program
            i samband med ett annat program som inte har någon tydlig finsk
            profil utan en integrationsprofil där man ska ha ett inslag med
            finskspråkiga reportage.
          </note>
          <note>
            Samtidigt förlorar man den kompetens och den kunskap som finns
            hos det nuvarande aktuella magasinet genom att man antingen sätter
            personalen på andra arbetsuppgifter eller genom att en del får
            sluta.
          </note>
          <note>
            Samtidigt som det i sändningstillståndet sägs det att resurserna
            för minoritetsprogrammen ska öka från
          </note>
          <note>
            2001 års nivå minskar SVT radikalt dessa resurser.
          </note>
          <note>
            Kommer det en väldigt stor ökning av resurserna till minoritetsprogrammen
            i slutet av perioden? På något annat sätt kan jag inte förstå
            det hela. Å andra sidan har man tappat kompetens eftersom duktig
            personal har slutat under tiden. Var hittar man de nya människor
            som ska göra de nya programmen i slutet av perioden?
          </note>
          <note>
            Anf. 20 Kulturminister MARITA ULVS-
          </note>
          <note>
            KOG (s):
          </note>
          <note>
            Herr talman! Jag är ju inte ansvarig minister för just minoritetsfrågorna.
            Däremot är vi flera ministrar som på ett eller annat sätt är involverade
            i dessa frågor. Jag kan konstatera att regeringen inte bara på
            mitt direkta ansvarsområde - alltså på kulturområdet
          </note>
          <note>
            - har vidtagit ett antal åtgärder för att på olika sätt betona
            den sverigefinska gruppens ställning i Sverige.
          </note>
          <note>
            Man kan också räkna upp ett antal insatser på utbildningsområdet
            som är av stor betydelse. Också när det gäller vården har regeringen
            vidtagit olika åtgärder för att försöka få en överblick och göra
            insatser när det gäller situationen för den finska minoriteten.
          </note>
          <note>
            Som vi alla i denna sal väl känner till finns det också en särskild
            arbetsgrupp med den svenska ministern som är ansvarig för minoritetsfrågorna
            och den finske utrikesministern.
          </note>
          <note>
            När det gäller public service-sändningarna har man som lyssnare
            eller tittare på kort sikt möjlighet att vända sig till Granskningsnämnden
            som i efterhand kan meddela om den anser att man inte lever upp
            till sändningstillståndet. Att det fungerar kan man ta Sveriges
            Radio och de finska sändningarna som ett exempel på. Sveriges
            Radio har tidigare fått kritik av
          </note>
          <note>
            Granskningsnämnden därför att man har lagt en alltför stor del
            av den finska sändningarna som en del av de digitala sändningarna,
            något som ledde till att tillgängligheten minskade. Efter Granskningsnämndens
            påpekande och en markering från Sveriges riksdag har nu Sveriges
            Radio ökat tillgängligheten till de finska sändningarna.
          </note>
          <note>
            Om det på längre sikt skulle visa sig att public service-företagen
            inte lever upp till sändningstillståndet under den pågående sändningsperioden
            får man väl vara tydligare i nästa sändingstillstånd. Men det
            vet vi ännu inte. Vi vet ännu inte exakt hur tablåerna kommer
            att se ut under det närmaste året eller åren därefter och inte
            heller om public service-företagen kommer att leva upp till sändningstillstånden.
          </note>
          <note type="speaker">
            Anf. 21 ELINA LINNA (v):
          </note>
          <note>
            Herr talman! Som jag förstår det måste vi vänta till 2005 innan
            man kan göra någonting. Under tiden kommer väldigt många sverigefinnar
            bli väldigt besvikna över att regeringen inte lever upp till den
            högt uppsatta målsättningen om att försvara sverigefinnarnas inflytande
            och deras möjligheter att bevara språket och kulturen.
          </note>
          <note>
            Jag frågade också, herr talman, statsrådet om det finns några
            problem med rapporteringen till Europarådet. Jag anser att det
            måste bli problem med det beslut som SVT har fattat.
          </note>
          <note>
            Det är bra att det görs insatser inom utbildningsområdet och
            vården. Det finns säkert anledning för både mig och flera andra
            att återkomma, därför att det är samma sak där, att många sverigefinnar
            känner att ambitionerna är höga, att det sägs mycket men att det
            händer lite. Tvärtom har det varit en tillbakagång när det gäller
            möjligheten att lära sig finska i skolan till exempel.
          </note>
          <note>
            I min interpellation ställde jag frågan: Avser ministern att
            vidta några åtgärder för att säkerställa och förstärka finska
            språkets ställning avseende utbudet i public service? Den frågan
            kvarstår, känner jag. Därför upprepar jag frågan.
          </note>
          <note>
            Anf. 22 Kulturminister MARITA ULVS-
          </note>
          <note>
            KOG (s):
          </note>
          <note>
            Herr talman! Besvikna på regeringen bör ni sverigefinnar vara,
            säger Elina Linna som gör partipolitik här på sluttampen i denna
            interpellationsdebatt. Men då ska de vara besvikna på riksdagen,
            därför att det är riksdagen som har fattat beslutet om sändningstillstånden
            som är kolossalt tydliga, som också har framgått av denna debatt,
            i de krav som ställs på
          </note>
          <note>
            Sveriges Television när det gäller de språkliga minoriteterna
            och särskilt den finskspråkiga.
          </note>
          <note>
            Sedan är det så i demokratier att vi politiker inte har möjlighet
            att gå in och peta i detalj i TV-
          </note>
          <note>
            sändningar, vare sig det är public service-sändningar eller kommersiella
            TV-sändningar eller i det som tidningar skriver. Vi har en väldigt
            sträng lagstiftning, och det tycker jag är alldeles utmärkt. Vi
            ska inte gå in och peta i detta. Då får vi i stället vänta på
            att bli ännu tydligare i nästa sändningstillstånd. Det betyder
            inte att vi inte kan göra någonting före 2005.
          </note>
          <note>
            Just därför finns det en särskild självständig statlig myndighet
            som heter Granskningsnämnden, som man kan vända sig till och klaga
            om man tycker att sändningstillståndet inte efterlevs. Jag har
            just angett ett tydligt exempel på att det hjälper. När Sveriges
            Radio enligt Granskningsnämnden inte levde i enlighet med sändningstillståndet
            fick de faktiskt ändra sitt sätt att arbeta. Så den korta sikten
            handlar om en vecka eller två.
          </note>
          <note>
            Elina Linna kan vända sig till Granskningsnämnden om detta inte
            redan är gjort, och sedan får vi se vad Granskningsnämnden säger.
            Men vi som politiker ska inte sätta oss i Sveriges Televisions
            lednings ställe och börja arrangera programtablåer och bestämma
            hur många och vilka personer som ska jobba med programinnehållet.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2002/03:61 om
          </note>
          <note>
            Drottningholmsteatern och Sveriges Teatermuseum
          </note>
          <note>
            Anf. 23 Kulturminister MARITA ULVS-
          </note>
          <note>
            KOG (s):
          </note>
          <note>
            Herr talman! Ana Maria Narti har frågat mig om vilka åtgärder
            jag avser att vidta för att Drottningholmsteatern och Sveriges
            Teatermuseum ska få en ekonomi som tillåter en kontinuerlig och
            rik verksamhet och en rad givande möten med publiken.
          </note>
          <note>
            Jag håller med interpellanten om Drottningholmsteaterns och Sveriges
            Teatermuseums stora värde som kulturinstitutioner. Stiftelsen
            Drottningholms teatermuseum förvaltar en unik skatt, både ur ett
            nationellt och internationellt perspektiv. Själva teaterbyggnaden
            ingår dessutom i världsarvet Drottningholm.
          </note>
          <note>
            Sedan lång tid tillbaka får Stiftelsen Drottningholms teatermuseum
            årliga statsbidrag till såväl föreställnings- som musei- och arkivverksamheten.
            I
          </note>
          <note>
            budgetpropositionen för 2003 föreslår regeringen att
          </note>
          <note>
            Sveriges Teatermuseum får 6 686 000 kronor i statligt bidrag,
            vilket är en ökning av det fasta bidraget med
          </note>
          <note>
            500 000 kr.
          </note>
          <note>
            För sin föreställningsverksamhet får slottsteatern i dag ett
            årligt statsbidrag på ca 6,6 miljoner kronor.
          </note>
          <note>
            Därutöver har teatern de senaste tre åren tilldelats ett extra
            stöd på 1 miljon kronor, för att bland annat möjliggöra särskilda
            satsningar på unga artister och samverkan med utländska institutioner.
            I praktiken har detta extra stöd fungerat som en uppräkning av
            verksamhetsbidraget. I budgetpropositionen för 2003
          </note>
          <note>
            aviserade regeringen att ett engångsstöd kommer att ges även
            nästa år.
          </note>
          <note>
            Det sammanlagda statliga stödet är alltså drygt 14
          </note>
          <note>
            miljoner kronor.
          </note>
          <note>
            Dessutom undantas stiftelsen från det generella besparingskravet
            på statlig konsumtion som aviserades i budgetpropositionen.
          </note>
          <note>
            Jag har förstått att Drottningholmsteatern - i likhet med flera
            andra kulturinstitutioner just nu - har drabbats av ett bortfall
            i sponsorintäkter som bidragit till att teatern nu begränsar sin
            verksamhet inför nästa år. Detta visar med all önskvärd tydlighet
            den betydelse det statliga bidraget har för den långsiktiga stabiliteten
            i verksamheten.
          </note>
          <note>
            När det gäller statsbidraget till stiftelsen för nästa år har
            regeringen redan gjort sina överväganden i höstens budgetproposition.
            Kulturdepartementet följer utvecklingen.
          </note>
          <note type="speaker">
            Anf. 24 ANA MARIA NARTI (fp):
          </note>
          <note>
            Herr talman! Tack för svaret. Och så ska vi fortsätta följetongen.
            Det är inte första gången vi diskuterar Drottningholm, och det
            är inte första gången vi diskuterar kulturens fattigdom - kulturens
            kroniska fattigdom.
          </note>
          <note>
            Man måste påpeka att det gäller två helt skilda verksamheter.
            Det enda som förenar dem är det faktum att själva teaterbyggnaden
            är ett fantastiskt museiföremål i sig, ett kulturarv i trä och
            sten men framför allt i trä. Det är därför som musiken låter så
            fantastiskt bra i Drottningholmsteatern. Hela byggnaden fungerar
            nämligen som en stor resonanslåda.
          </note>
          <note>
            Men med de här ekonomiska resurserna måste man på teatern betala
            för högkvalitativt arbete - solister, orkester, ensemble, tekniker,
            regi, scenografi och genomförande av till exempel dekor och kostym.
          </note>
          <note>
            Det är faktiskt en mycket krävande verksamhet.
          </note>
          <note>
            När det gäller museet behöver jag påminna om att det här museet
            aldrig har haft den ekonomi som den behöver. Man har legat under
            de absolut nödvändiga kostnaderna för att verkligen ta itu med
            grundläggande museiverksamhet. Det finns också väl kända brister
            när det gäller lagerlokaler som i efterhand har visat sig inte
            hålla måttet. Det finns risk för att absolut unika föremål förfaller
            i de här lagerlokalerna. Då är det lite svårt att förstå vad det
            är som regeringen avvaktar. Vi förlorar för varje dag som går
            därför att kulturskatterna på Drottningholm inte tas till vara.
          </note>
          <note>
            Vad väntar vi fortsättningsvis?
          </note>
          <note>
            Anf. 25 Kulturminister MARITA ULVS-
          </note>
          <note>
            KOG (s):
          </note>
          <note>
            Herr talman! Ana Maria Narti argumenterar kraftfullt för den
            ordning som vi har i Sverige när det gäller kulturpolitiken. Vi
            tycker att man ska betala rätt ordentliga skatter för att man
            sedan över statsbudgeten ska kunna finansiera och trygga verksamheter
            som är viktiga för oss och naturligtvis också kulturarv.
          </note>
          <note>
            Samtidigt är det så - det ligger nog i sakens natur när det gäller
            konstnärlig verksamhet - att man vill mer. Självfallet är det
            så. Stater och politiker ska inte sätta några gränser för de konstnärliga
            ambitionerna och de konstnärliga höjderna, dit man hela tiden
            strävar.
          </note>
          <note>
            Däremot är det viktigt att vi ger ett kraftfullt basstöd, och
            det anser jag att vi gör till dessa institutioner. Det är naturligtvis
            också viktigt att institutionerna söker samarbete med andra för
            att kunna bedriva verksamhet, kanske under längre perioder på
            sommaren som det handlar om i Drottningholmsteaterns fall, eller
            för att kunna ha öppet för en större allmänhet.
          </note>
          <note type="speaker">
            Anf. 26 ANA MARIA NARTI (fp):
          </note>
          <note>
            Herr talman! Jag tackar för det, kulturministern.
          </note>
          <note>
            Kulturministern vet mycket väl efter den valkampanj som har ägt
            rum att mitt ideal för finansiering av kulturen inte enbart är
            subventioner. Det finns ett färdigt förslag om att ta pengar från
            AMS, som kostar enormt mycket och som alltid visar enorma brister
            i sitt sätt att hantera skattemedel i storleksordningen
          </note>
          <note>
            60-70 miljarder om året. Det är ungefär nio gånger så mycket
            som vad hela kulturen, religionen, medierna och idrotten får.
          </note>
          <note>
            Det är astronomiska summor som går till ett svart hål. Det är
            min uppfattning efter många år av samarbete med långtidsarbetslösa.
            Det är också min uppfattning efter ordentliga studier av alla
            vetenskapliga rapporter och alla undersökningar från riksdagens
            revisorer, Statskontoret och SNS. De visar alla att
          </note>
          <note>
            AMS inte fungerar.
          </note>
          <note>
            Vi har arbetslösa kulturarbetare som skickas till arbetsförmedlingen
            för kultur och medier. De behandlas mycket ofta mycket illa där.
            Varför inte ta pengar därifrån och skapa fristående stora fonder
            som i krissituationer kan komma in och förstärka ekonomin för
            kulturen? Detta skulle lösa väldigt många problem.
          </note>
          <note>
            Jag kan bara ta exemplet med Sveriges teatermuseum. När jag blir
            pensionär kommer jag äntligen att doktorera i teatervetenskap.
            Jag känner därför mycket väl till vilken hög nivå den vetenskapen
            har i Sverige.
          </note>
          <note>
            Jag har träffat väldigt många duktiga kulturkunniga människor
            och historiker som jobbar med teatervetenskap under den tid de
            är doktorander. Sedan blir de arbetslösa.
          </note>
          <note>
            Alla våra museer saknar högkvalificerad arbetskraft. Varför inte
            lösa de problemen på ett rationellt sätt en gång för alla? Jag
            har sagt många gångar i texter, motioner, rapporter och interpellationer
            att kulturen är Askungen i Sveriges budgetekonomi.
          </note>
          <note>
            Men stackars Drottningholmsteatern och stackars
          </note>
          <note>
            Sveriges teatermuseum är tiggarnas tiggare bland
          </note>
          <note>
            Askungarna som ständigt och jämt väntar på en förbättring. Den
            kommer aldrig i den utsträckning som det behövs.
          </note>
          <note>
            Jag kommer att fortsätta diskussionen på ett eller annat sätt.
            Jag vill påminna om att vi i Folkpartiets kulturmotion har reserverat
            större belopp både för
          </note>
          <note>
            Drottningholmsteatern och för Sveriges teatermuseum. Vi har i
            Folkpartiets kulturmotion förslaget att ta pengar från arbetsförmedlingen
            för kultur och medier för att förbättra kulturens ekonomi och
            då också
          </note>
          <note>
            Drottningholmsteaterns ekonomi.
          </note>
          <note>
            Anf. 27 Kulturminister MARITA ULVS-
          </note>
          <note>
            KOG (s):
          </note>
          <note>
            Herr talman! Jag tycker inte om att man sätter en offerstämpel
            på kultursektorn och säger att det är budgetens Askunge. Det är
            inte korrekt om man tittar på andra utgiftsområden. Däremot är
            det en viktig uppgift för alla oss som är kulturpolitiker att
            fortsätta att verka för att det blir mer pengar till kulturen
            i statens budget och inte i form av några fonder som ligger och
            binder medel och som man sedan ska leva på avkastningen från.
            Precis som när det gäller försvarspolitik eller andra väsentliga
            frågor för ett land ska det ligga kraftfulla årliga stöd i statens
            budget till kulturen.
          </note>
          <note>
            När det gäller att föra pengar från arbetsmarknadspolitiken -
            flexibla AMS-medel till permanenta kulturpengar - tycker vi från
            regeringens sida att det är en viktig väg att gå. Så har vi också
            gjort under de senaste åren. Det har förts över medel som har
            varit flexibla AMS-medel till att bli stadiga permanenta kulturmedel
            i kulturbudgeten.
          </note>
          <note>
            Det finns i årets budgetproposition två förslag som handlar om
            detta. Det är förslag i tilläggsbudgeten där det förs över medel
            från AMS till filmpolitiken men också ett förslag i den ordinarie
            kulturbudgeten där det finns något som kallas för kulturarvs-IT
          </note>
          <note>
            som också finansieras permanent fortsättningsvis via en överföring
            från AMS.
          </note>
          <note>
            Vi kommer att fortsätta att jobba vidare på det sättet. Det är
            alldeles utmärkt om vi kan ha en bred uppslutning i riksdagen
            och i riksdagens kulturutskott för en sådan uppfattning. Jag ser
            fram emot den debatt vi ska ha den 11 december om kulturpolitiken
            i stort.
          </note>
          <note type="speaker">
            Anf. 28 ANA MARIA NARTI (fp):
          </note>
          <note>
            Herr talman! Det blir spännande att diskutera den
          </note>
          <note>
            11 december. Jag sitter inte längre i kulturutskottet därför
            att jag inte vill sitta där. Jag kan inte skriva under de beslut
            som fattas eftersom jag känner mycket väl till den mycket svåra
            vardag som Sveriges kulturfolk lever i. Jag tycker inte att vi
            här har rätt att befästa denna ständiga ekonomiska diskriminering.
          </note>
          <note>
            Jag vet med vilka absolut katastrofala pensioner de flesta av
            dessa människor går och möter ålderdomen. Jag vet med vilka svårigheter
            de försöker utöka sina kunskaper och färdigheter under de perioder
            när de inte har betalt. Alla dessa fakta är kända av alla.
          </note>
          <note>
            Ändå korrigeras inte den grundläggande obalansen mellan en hel
            del professioner, yrkesgrupper, och resten av Sveriges löntagare.
            Därför kommer debatten att fortsätta på ett rätt så tillspetsat
            sätt.
          </note>
          <note>
            Jag beskriver inte kulturmänniskorna som offer.
          </note>
          <note>
            Jag tycker att vi måste se verkligheten så som den är.
          </note>
          <note>
            Anf. 29 Kulturminister MARITA ULVS-
          </note>
          <note>
            KOG (s):
          </note>
          <note>
            Herr talman! Vi har från Kulturdepartementets sida prioriterat
            konstnärernas villkor under de gångna åren. Vi fortsätter att
            jobba med den frågan. Vi har tillfört hundratals miljoner kronor
            för att just stötta konstnärerna. Finns det inga konstnärer blir
            det inte till kultur. Deras villkor måste förbättras.
          </note>
          <note>
            Vi har just nu en särskild utredare som arbetar med att komma
            med nya förslag på detta område. Vi är mycket väl medvetna om
            de villkor som alltför många kulturarbetare lever under. Det är
            just därför som det har varit viktigt för oss att också under
            krisåren från 90-talets mitt och framåt öka kulturbudgeten.
          </note>
          <note>
            I motsats till många andra utgiftsområden i statens budget har
            kulturbudgeten realt fått öka. Vi har tillfört nya pengar i stort
            sett varje år. Det kommer vi att fortsätta att kämpa för. Kulturen
            är så viktig och så grundläggande för en demokrati och framför
            allt för oss som människor.
          </note>
          <note>
            Jag tycker att det är tråkigt att inte Ana Maria
          </note>
          <note>
            Narti har noterat de kraftfulla tillskott som har gjorts under
            de senaste åren. Ta bara museisektorn som exempel. De senaste
            åtta åren har stödet till museisektorn från statens budget ökat
            från några hundra miljoner kronor till 1,2 miljarder kronor i
            dag.
          </note>
          <note>
            När det gäller pensionsfrågorna omfattas numera i dag konstnärerna
            av samma regler som andra. De ska själva kunna välja om de vill
            gå i pension vid 67 års ålder. Det kommer att få konsekvenser
            för institutionerna. Men det är en sak som vi löser i andra former.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2002/03:54 om friskolornas ekonomiska
            villkor
          </note>
          <note>
            Anf. 30 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Ulf Nilsson har frågat mig om jag avser att vidta
            några åtgärder för att skydda de fristående skolorna mot plötsliga
            och drastiska förändringar i de ekonomiska villkoren.
          </note>
          <note>
            Utgångspunkten för frågan är det förändrade bidragssystem för
            fristående gymnasieskolor som riksdagen beslutat om enligt ett
            förslag om nya bidragsregler i propositionen Fristående skolor
            (prop.
          </note>
          <note>
            2001/02:35).
          </note>
          <note>
            Med tanke på att propositionen överlämnades den
          </note>
          <note>
            19 oktober 2001 och att riksdagen fattade sitt beslut den 20
            mars 2002, samtidigt som de nya villkoren ska tillämpas från den
            1 januari 2003 så torde det inte i detta fall vara fråga om plötsliga
            förändringar.
          </note>
          <note>
            Hittills har grundregeln varit att elevens hemkommun och den
            fristående gymnasieskolan ska komma överens om bidragets storlek.
            Om man inte kommer överens ska kommunen betala det belopp som
            regeringen föreskrivit i den så kallade prislistan, som är en
            bilaga till förordningen (1996:1206) om fristående skolor. Majoriteten
            av kommunerna har följt prislistan, vars bidragsbelopp för olika
            nationella program bygger på mediankostnaden för motsvarande program
            i ett stort urval av landets offentliga gymnasieskolor.
          </note>
          <note>
            I propositionen redovisade regeringen att detta kan innebära
            att en fristående gymnasieskola får ett bidrag som är högre än
            kostnaden för motsvarande program i kommunens gymnasieskola, liksom
            att motsatt förhållande kan förekomma, det vill säga att den fristående
            skolan får ett lägre bidrag.
          </note>
          <note>
            Utifrån det övergripande synsättet om likvärdiga ekonomiska villkor
            oavsett huvudman föreslogs att bidraget till en fristående gymnasieskola
            i första hand ska motsvara den kostnad som elevens hemkommun har
            för motsvarande nationella program. Den bakomliggande tanken är
            att resursen för eleven och därmed kommunens kostnad inte ska
            påverkas av om en elev går i en kommunal eller fristående gymnasieskola.
          </note>
          <note>
            Detta har den fördelen att kommunala och fristående gymnasieskolor
            får arbeta på lika villkor.
          </note>
          <note>
            Med den gamla prislistan kan det bli olika villkor för elever
            i samma kommun. Vari ligger rättvisan med ett system som innebär
            att elever från samma kommun får med sig olika stora resurser
            för sin gymnasieutbildning beroende på vilken skola de har valt?
          </note>
          <note>
            För de fristående grundskolorna har principen att fristående
            skolor får bidrag efter samma grunder som kommunala skolor fungerat
            sedan den 1 juli 1997.
          </note>
          <note>
            Jag tycker inte det är något fel på en resursfördelningsprincip
            där kommunerna ska lämna bidrag för elever i fristående gymnasieskolor
            efter samma grunder som till de kommunala. För mig är det självklart
            att de kommunala och de fristående skolorna fortsättningsvis ska
            ha samma ekonomiska villkor.
          </note>
          <note>
            Det som Ulf Nilsson nu beskriver som plötsliga och drastiska
            förändringar är snarare en fråga om en omställning till en situation
            där fristående gymnasieskolor varken över- eller underkompenseras.
          </note>
          <note type="speaker">
            Anf. 31 ULF NILSSON (fp):
          </note>
          <note>
            Herr talman! Jag ber att få tacka utbildningsministern för svaret.
            Bakgrunden till min interpellation är att många fristående gymnasieskolor
            hotas av drastiskt förändrade ersättningar nästa år.
          </note>
          <note>
            Det nuvarande systemet för gymnasieskolor innebär att ersättningen
            utgår från ett medianvärde av kommunernas kostnader. Det systemet
            har garanterat att alla friskolor får en rimlig ersättning. Det
            nya systemet ska i första hand basera sig på vilka gymnasiekostnader
            elevens hemkommun redovisar. Som utbildningsministern själv säger
            varierar dessa oerhört mellan kommunerna.
          </note>
          <note>
            För grundskolan har vi inte samma problem, för där är det inte
            många elever som väljer att gå i en annan kommun. Men när det
            gäller gymnasieskolor väljer elever ofta en skola som ligger på
            andra sidan en kommungräns.
          </note>
          <note>
            Nu har vi hört preliminära uppgifter om att vissa skolor efter
            nyår kommer att få nedskärningar på mellan 10 och 20 %. Därför
            är jag rädd att det finns en stor risk att friskolor alltmer kommer
            att etablera sig i eller flytta till kommuner där ersättningen
            till skolan är hög. Enligt min ideologi ska rätten att välja skola
            vara lika för alla. Med det nya systemet kan rätten att välja
            skola bli mer och mer beroende av i vilken typ av kommun man bor.
          </note>
          <note>
            Naturligtvis har utbildningsministern rätt när han säger att
            detta beslut är fattat redan i mars - visserligen mot Folkpartiets
            röster. Han har också rätt i att vi har känt till beslutet om
            förändring sedan i mars. Inte desto mindre kommer den ekonomiska
            förändringen hastigt och drastiskt, nämligen den 1 januari 2003.
            Då kommer elever i samma skola att föra med sig olika skolpeng
            beroende på vilken kommun de kommer ifrån. Friskolor som har många
            elever från snåla kommuner kommer att få mycket sämre villkor
            än andra.
          </note>
          <note>
            Majoriteten i utbildningsutskottet lyckades trots allt mot Socialdemokraternas
            vilja få igenom ett beslut om att det ska utarbetas ett tydligare
            system för redovisning av kommunens kostnader för att göra kommunernas
            beräkningar tydligare. Nu återstår det att se om kommunernas bidragsberäkningar
            verkligen blir tydligare så att en friskola kan veta att den får
            den ersättning som den är berättigad till enligt det nya systemet.
          </note>
          <note>
            Inte minst är det problem med lokalkostnaden. En kommun kan ju
            sprida lokalkostnaderna över många fastigheter, och det är inte
            alls säkert att den verkliga lokalkostnaden för skolorna syns
            i siffror. Därför är det stor risk för många friskolor att de
            inte får kompensation för de verkliga lokalkostnaderna. Kanske
            borde vi i stället ha ett system där rimliga kostnader ersätts
            helt oberoende av enskilda kommuners kostnader.
          </note>
          <note>
            Över huvud taget är detta nya bidragssystem inte tillräckligt
            förberett. Om - jag säger om - vi verkligen ska göra en förändring
            i den här riktningen så borde den genomföras först efter det att
            vi verkligen har utformat ett system som vi säkert vet garanterar
            att ersättningen beräknas på ett säkert och korrekt sätt.
          </note>
          <note>
            Herr talman! Osäkerheten om hur förändringen slår mot friskolorna
            är stor. Förändringen var en av de få försämringar för friskolor
            som gick igenom i riksdagen när regeringens proposition behandlades
            i våras. Riksdagen avslog glädjande nog en massa andra regeringsförslag
            om att öka kommunernas möjligheter att av politiska skäl stoppa
            friskolor.
          </note>
          <note>
            Riksdagen avslog också att kommunerna i större utsträckning skulle
            sköta utvärderingen. Det var bra.
          </note>
          <note>
            Det är viktigt att friskolor kan stå fria, utanför den kommunala
            organisationen, men ändå följa de nationella målen och utvärderas
            av Skolverket direkt.
          </note>
          <note>
            Tyvärr blev det majoritet i riksdagen för att ändra bidragsgivningen.
            Men jag anser inte att frågan om hur detta kommer att slå har
            utretts tillräckligt.
          </note>
          <note>
            Anf. 32 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Jag tycker att det ska finnas en enkel grundprincip
            i synen på friskolor. De ska ha ersättning som motsvarar den ersättning
            som går till de kommunala skolorna. Det är i ett internationellt
            perspektiv ett ganska radikalt tänkande. Jag hade den amerikanska
            utbildningsministern på besök här för ett par år sedan, som var
            mycket förvånad över denna generositet mot privatskolor. Det skulle
            inte fungera i hans miljö. Men jag tycker att det är en rimlig
            princip
          </note>
          <note>
            - samma villkor.
          </note>
          <note>
            Då ska man också hitta ett system för hur man ska få samma villkor.
            Det ska inte vara så att den ena eller den andra får mer, vilket
            naturligtvis skulle få konsekvensen att man väljer den skola som
            får mest pengar.
          </note>
          <note>
            Ulf Nilsson förespråkar den så kallade riksprislistan. Han tycker
            att det är den som mest rättvist ger fristående gymnasieskolor
            ersättning. Men hur fungerar den? För en fristående skola som
            framför allt har elever som kommer från kommuner med höga kostnader
            så får man med riksprislistan, som ju är ett medelvärde, lägre
            ersättning än man får med det system som nu ska gälla från den
            1 januari. De skolorna är alltså missgynnade i Ulf Nilssons system
            och gynnade i det nya systemet. Varför är det rättvist?
          </note>
          <note>
            Det finns också en, som jag tycker, ännu mer komplicerad fråga
            för Ulf Nilsson att ta ställning till.
          </note>
          <note>
            Tänk er en och samma kommun, en och samma familj, där ett av
            barnen väljer ett visst program i den kommunala gymnasieskolan
            och det andra barnet väljer samma program i den fristående gymnasieskolan.
            Ska man då i den fristående skolan få mer ersättning än i den
            kommunala? Var ligger rättvisan där?
          </note>
          <note>
            Jag vill att den grundläggande principen ska gälla:
          </note>
          <note>
            så långt som möjligt en likvärdig behandling. Jag har i grunden
            en positiv syn på att det finns alternativ till den kommunala
            skolan. Nu går vi till ett system som jag tycker tar hand om detta
            på ett mycket bättre sätt, det vill säga att man får utgå från
            att elever i en och samma kommun har rätt till samma ersättning
            oberoende av vilken skola de väljer.
          </note>
          <note>
            Detta är, precis som jag har beskrivit, ett förslag som har lagts
            fram för mycket länge sedan och ett beslut som har fattats för
            länge sedan. Det är ett beslut som alla kommuner har varit medvetna
            om länge.
          </note>
          <note>
            Det kommer självfallet att finnas anledning att följa upp redovisningsprinciper
            och arbetsätt. Det ska vi göra. Det kommer Skolverket att göra.
          </note>
          <note>
            Jag tycker att det står klart att principen är riktig och rimlig.
            Jag tycker också att det står klart att Ulf
          </note>
          <note>
            Nilsson omöjligtvis kan beskriva sin favoritmodell som mer rättvis
            och rimlig.
          </note>
          <note type="speaker">
            Anf. 33 ULF NILSSON (fp):
          </note>
          <note>
            Herr talman! Riksprislistan, som utbildningsministern kritiserar
            kraftigt, infördes av en socialdemokratisk regering. Det är mycket
            möjligt att systemet kan förbättras och utvecklas jämfört med
            den. Min huvudsakliga kritik här riktar sig mot att vi inför ett
            system utan att vi säkert vet på vilka beräkningsgrunder friskolorna
            kommer att få sin ersättning. Vi vet inte heller om det kommer
            att bli drastiska förändringar efter årsskiftet som till och med
            kan tvinga friskolor att lägga ned.
          </note>
          <note>
            Dessutom frågar utbildningsministern var rättvisan ligger i att
            elever i samma kommun får med sig olika stora resurser beroende
            på vilken skola de valt.
          </note>
          <note>
            Även om det ligger lite vid sidan av debatten, är min motfråga:
            Var ligger rättvisan i att svenska elever över huvud taget får
            så olika resurser till gymnasieutbildning beroende på vilken kommun
            de går i? Ska det verkligen vara så för evigt att man ska behöva
            ha tur och födas i rätt kommun för att få en bra utbildning?
          </note>
          <note>
            Detta är ju ett av den svenska skolans stora problem. Resurser
            och insatser fördelas inte på ett likvärdigt sätt. Det skiljer
            oerhört mellan kommunerna.
          </note>
          <note>
            Det finns exempel på kommuner där skolans resurser är hälften
            så stora som i andra kommuner. Folkpartiet menar att resurserna
            ska fördelas lika oavsett i vilken kommun man bor. Det som alltid
            måste skilja är ju sådana saker som resurser till elever med behov
            av särskilt stöd och resurser till språkundervisning för invandrarelever
            till exempel. För att få rättvisa och likvärdighet behövs det
            på lång sikt ett nationellt ansvar för skolan - en nationell skolpeng,
            som Folkpartiet föreslår.
          </note>
          <note>
            Eftersom Socialdemokraterna envist håller fast vi kommunaliseringen
            av skolan och jag inser att det kan dröja långt in i framtiden
            innan vi får en majoritet för att avkommunalisera skolan, får
            vi i dag diskutera hur vi kan skapa så säkra och förutsägbara
            möjligheter som möjligt inom systemet.
          </note>
          <note>
            I min interpellation ställde jag frågan om utbildningsministern
            tänker vidta några åtgärder för att skydda de fristående skolorna
            mot oväntade förändringar i den ekonomiska situationen. Nu är
            det bara knappt en månad kvar innan den nya ersättningen ska tillämpas,
            och friskolorna har ännu inte fått reda på vilken ersättning de
            ska få för nästa år. Skolverkets nya redovisningssystem kommer
            inte att vara klart förrän den sista januari. De flesta friskolor
            lever med en väldigt knapp ekonomisk marginal. En minskad ersättning
            på till exempel 10 % kan mycket väl innebära att en skola går
            omkull. Det är över huvud taget en så stor osäkerhet kring den
            här nya ersättningsprincipen att det just därför behövs en beredskap
            för att gripa in om systemet skulle visa sig få negativa konsekvenser.
          </note>
          <note>
            Jag konstaterar att utbildningsministern inte håller med mig.
            Min naturliga fråga blir då om utbildningsministern verkligen
            är säker på att kommunerna den sista januari plötsligt kommer
            att redovisa sina skolkostnader på ett klart och begripligt sätt.
            Är han verkligen säker på att det nya redovisningssystemet, som
            vi inte vet mycket om, kommer att fungera? Vet man över huvud
            taget om ersättningen kommer att bli korrekt ens efter de principer
            som regeringen nu har fått igenom?
          </note>
          <note>
            Herr talman! Osäkerheten är väldigt stor. Det finns fristående
            skolor som i dag inte har en aning om de kommer att få 10 000
            mer eller 10 000 mindre per elev om en månad.
          </note>
          <note>
            Anf. 34 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Det var en snabb fanflykt. Jag fick inte med mig
            ett enda argument för det system som
          </note>
          <note>
            Ulf Nilsson förespråkar, nämligen prislistan. Ulf
          </note>
          <note>
            Nilsson menade att inte heller den duger. I stället ska det införas
            en statlig skolpeng. Hur ska det gå till?
          </note>
          <note>
            Hur ska den fungera? Hur får du den rättvis?
          </note>
          <note>
            En statlig skolpeng ska först ta hänsyn till att kostnaderna
            faktiskt skiljer sig åt mellan kommunerna. Det ser vi också avspegla
            sig i skillnaden i resurser. Det finns naturligtvis politiska
            beslut bakom detta men också kostnader, till exempel lärarlöner,
            lokaler, skolskjutsar och mycket annat. Hur ska en statlig skolpeng
            ta hänsyn till de olika behov som elever har? Hur ska Ulf Nilsson
            lyckas konstruera ett system som på individuella basis lyckas
            ta hänsyn? Det går säkert att ta hänsyn till vissa grova parametrar.
            Det går säkert också att få en extra peng för vissa elever, om
            man kräver diagnostik och underlag. Men hur blir det med allt
            det som skolan faktiskt också måste kunna ta hänsyn, till exempel
            väldigt skiftande behov hos elever?
          </note>
          <note>
            En peng skickas hem till familjen, och man ska gå ut och handla
            skola. Hur kommer det att upplevas efter några år med ett så väldigt
            trubbigt instrument som ett skolpengssystem blir när man själv
            som förälder upptäcker att pengen räcker inte för de behov som
            mina barn har? Vem vänder man sig till då?
          </note>
          <note>
            Man vänder sig knappast till kommunalpolitiken eftersom det är
            en statlig skolpeng, så där finns ingenting att hämta. Man kan
            möjligen vända sig med ett brev till riksdagen och säga att mitt
            barn har inte fått rätt skolpeng och hävda att det har skett ett
            fel just här. Men man blir säkert hänvisad till den stora, nya,
            kraftfulla beräkningsmyndighet som har inrättats för att räkna
            ut alla dessa skolpengar.
          </note>
          <note>
            Med ett statligt skolpengssystem kommer vi också få en utveckling
            där familjer alltmer bevakar att just deras peng går till deras
            barn. Det ska vara raka rör mellan peng och service. Därmed försvinner
            det som är en grund i vår skolpolitik, nämligen att det också
            är ett gemensamt ansvar. Alla barn har rätt till en bra utbildning.
            Barn som behöver extra stöd måste få det extra stödet. Det går
            inte att beräkna för varje individ i någon statlig myndighet,
            men syns väldigt tydligt i skolans vardag.
          </note>
          <note>
            Det är alltså det alternativ som Ulf Nilsson förespråkar. Något
            argument för prislistan, det system vi lämnar från årsskiftet,
            lyckades inte Ulf Nilsson prestera.
          </note>
          <note>
            Jag menar att vi har haft god tid på oss att genomföra det nya
            systemet. Det har en väldigt grundläggande princip, nämligen att
            det ska vara likvärdiga villkor och likvärdig ersättning oberoende
            av om det är en fristående skola eller en kommunal skola. Det
            är ett internationellt sett alldeles unikt system. Nu får vi också
            ett system där det inte blir så att elever som går på samma program
            men i olika skolor i samma kommun får olika ersättning.
          </note>
          <note>
            Skolverket jobbar på detta tillsammans med kommunerna. Man har
            kontakter och arbetar framåt.
          </note>
          <note>
            Kommunerna redovisar sina kostnader. Jag bedömer att vi kommer
            att behöva utvärdera hur detta går eftersom det också handlar
            om att ta fram information som tidigare inte har varit tydlig.
            Jag tycker att det är en väldigt bra process. Det kommer att ge
            oss kunskap och information om skolan som vi behöver i många andra
            sammanhang. Men att det skulle genomföras i en så rask takt att
            det inte ska vara möjligt att genomföra i praktiken hållet jag
            alls icke med om.
          </note>
          <note>
            Det är mycket länge sedan beslutet fattades i riksdagen.
          </note>
          <note type="speaker">
            Anf. 35 ULF NILSSON (fp):
          </note>
          <note>
            Herr talman! Utbildningsministern frågar vart man vänder sig
            om tycker att man får för lite resurser till sitt barn i ett skolpengssystem.
            Min fråga är ju vart man vänder sig i dag om man bor i en kommun
            som väljer att prioritera skolan så dåligt att man har
          </note>
          <note>
            20-30 % lägre resurser än vad man har om man råkar bo i en annan
            kommun. Huvudargumentet för ett skolpengssystem är att skapa likvärdighet
            och rättvisa villkor mellan kommunerna.
          </note>
          <note>
            Sällan har jag hört en minister vara så genomgående kritisk mot
            ett system som hans regering har varit med om att genomföra, nämligen
            systemet med riksprislistan, som utbildningsministern nu är. I
            min reservation i utbildningsutskottet uttryckte jag tydligt att
            vi säkert kan hitta ett bättre system för ersättningen till fristående
            skolor än det gamla systemet, men jag sade att vi inte hade underlag,
            fakta, för att så hastigt genomföra ett nytt system som vi inte
            vet hur det kommer att verka. Det är också min huvudinvändning.
            Det finns ingen beredskap från regeringens sida att gripa in och
            hjälpa till om det visar sig att enskilda skolor på olika håll
            får lägga ned på grund de här ekonomiska förändringarna.
          </note>
          <note>
            Jag upprepar en gång till att det väl är en alldeles för stor
            osäkerhet när skolor några veckor innan ett system genomförs inte
            har en aning om vilken ersättning de ska få.
          </note>
          <note>
            Herr talman! Jag vill i övrigt avslutningsvis säga att jag mitt
            i den här debatten är lite glad över att
          </note>
          <note>
            Socialdemokraterna numera erkänner att det faktiskt kan vara
            bra med friskolor. För tio år sedan handlade ju debatten om att
            Socialdemokraterna ville stoppa friskolorna. Nu säger de inte
            det, och det är bra. Det handlar nu, som jag tycker att vi har
            fått höra i utbildningsministerns inlägg här, mera om brist på
            inlevelse i och förståelse för friskolors situation.
          </note>
          <note>
            De flesta av förslagen från Socialdemokraternas sida handlar
            fortfarande om att på olika sätt försvåra för friskolorna, och
            ni visar också med behandlingen av det här förslaget att ni har
            en väldigt liten inlevelse i de ekonomiska förhållanden som de
            flesta friskolor lever under.
          </note>
          <note>
            Anf. 36 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Det alternativ som Ulf Nilsson förespråkar är en
            statlig skolpeng. Ulf Nilsson försöker få det att låta som höjden
            av rättvisa, men hur ska det systemet ta hänsyn till elevernas
            väldigt skilda behov? Det återstår för Ulf Nilsson att svara på
            detta.
          </note>
          <note>
            Hur ska en myndighet som byggs upp för att beräkna detta lyckas
            fånga upp elevernas individuella behov?
          </note>
          <note>
            Är det inte egentligen så att det måste vara ett gemensamt ansvar
            i skolan och i kommunen att fördela resurser så att det är möjligt
            att i skolan praktiskt ta hänsyn till detta?
          </note>
          <note>
            Man bör ge extra stöd till de elever som behöver det och göra
            det tidigt i grundskolan, så att de får med sig de kunskaper de
            behöver fortsättningsvis. Man ska inte tro att en supermyndighet
            kan beräkna en nödvändig schablon till var och en av familjerna
            i
          </note>
          <note>
            Sverige, som sedan ska ut och handla skola. Jag har mycket svårt
            att förstå att det skulle vara höjden av rättvisa.
          </note>
          <note>
            Ulf Nilssons system kommer att innebära bland annat dramatiska
            omfördelningar mellan kommunerna. Vissa kommuner får mycket kraftigt
            sänkta ersättningar, och andra får höjda. Det blir dramatiska
            omfördelningar mellan elever och efter hand krav från föräldrarna
            på alltmer av raka rör mellan den peng och den utbildning som
            det egna barnet får.
          </note>
          <note>
            Därmed knäcks det gemensamma ansvaret för skolan.
          </note>
          <note>
            Jag tycker att det verkar vara ett mycket dåligt system.
          </note>
          <note>
            I de nya bidragsreglerna finns det, precis som tidigare, en ordning
            där det anges hur man ska välja att fördela resurser.
          </note>
          <note>
            För det första: Elevens hemkommun ska bestämma bidraget efter
            samma grunder som kommunen tillämpar vid fördelning av resurser
            till motsvarande nationella program vid de egna gymnasieskolorna.
          </note>
          <note>
            För det andra: Om programmet inte finns i kommunen men i den
            kommun där den fristående skolan ligger, ska bidraget bestämmas
            efter samma grunder som lägeskommunen tillämpar.
          </note>
          <note>
            För det tredje: I annat fall ska utbetalas det belopp som fastställs
            av Skolverket, det vill säga efter den prislista som Ulf Nilsson
            omhuldar. Om man i något enstaka fall inte har lyckats utarbeta
            kostnaderna, finns prislistan där redan färdig att använda. I
            den meningen finns det alltså en trygghet att det ska gå att hantera
            ett system även från den 1 januari. Det är gott om tid. Det är
            en rimlig princip, och Ulf Nilsson har inget försvar för den gamla
            principen. Då tycker jag att det är rimligt att vi fullföljer
            det beslut som riksdagen har fattat.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2002/03:72 om våld i skolan
          </note>
          <note>
            Anf. 37 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Carl-Axel Roslund har frågat mig vilka åtgärder
            jag ämnar vidta mot det upptrappade våldet i skolan. Carl-Axel
            Roslund refererar till en artikel i Sydsvenska Dagbladet om en
            händelse vid en gymnasieskola där rektorn beslutade att en elev
            skulle stängas av - ett beslut som upphävdes av länsrätten.
          </note>
          <note>
            Självfallet kan jag som minister inte kommentera ett enskilt
            fall eller domslut. Min inställning till våld i skolan är dock
            helt klar - det är helt oacceptabelt.
          </note>
          <note>
            Det är ett fullkomligt självklart krav, och en självklar rätt,
            att få känna lugn och studiero. Trygghet är en alldeles nödvändig
            förutsättning för kunskap. Det här är något som alla barn vet,
            som alla föräldrar vet.
          </note>
          <note>
            Arbetet med skolans gemensamma demokratiska värderingar, värdegrundsarbetet,
            är helt nödvändigt.
          </note>
          <note>
            För att kunna motverka våld, mobbning och kränkande behandling
            måste alla inse vad principerna om alla människors lika värde
            och okränkbarhet betyder i verkligheten. Skolans demokratiuppdrag
            är därför en förutsättning för kunskapsuppdraget.
          </note>
          <note>
            Fler vuxna i skolan bidrar till ett tryggare klimat och till
            att chanserna att upptäcka och motverka våld och trakasserier
            ökar. Efter initiativ av regeringen tillförs landets skolor nu
            upp till 15 000 lärare och andra specialister under fem år genom
            det särskilda bidraget till personalförstärkningar i skolan. Det
            senaste året är det första på många år då vi sett en ökning av
            lärartätheten.
          </note>
          <note>
            Många skolor och skolledare tar sitt ansvar för det förebyggande
            arbetet mot våld i skolan. Jag är medveten om att rektorer och
            annan personal hamnar i svåra situationer när våld och provokationer
            inträffar.
          </note>
          <note>
            Det är viktigt att personalen känner att det finns stöd och verktyg
            för att i en balans mellan olika behov och intressen vidta konkreta
            åtgärder för att lösa de problem som kan uppstå. Flertalet skolor
            har i dag handlingsprogram mot kränkande behandling. Regeringen
            har givit Skolverket uppdraget att ta fram exempel på effektiva
            handlingsprogram, för att sedan ge dem spridning över hela landet.
            Den nya lärarutbildningen kan även ge större möjligheter att öva
            på konflikthantering och sociala relationer, så att lärarna får
            en ökad beredskap inför konfliktsituationer.
          </note>
          <note>
            Då våldshändelser ändå inträffar i skolan har skolledare både
            en möjlighet och en skyldighet att vidta åtgärder för att säkra
            övriga elevers trygghet och säkerhet. Vissa åtgärder är mer ingripande
            än andra. Om en elevs uppförande kan antas inverka skadligt på
            andra elever eller det finns andra särskilda skäl, får eleven
            enligt 6 kap. 23 § gymnasieförordningen stängas av från undervisningen
            helt eller delvis under högst två veckor av terminen eller förvisas
            från skolan för en viss tid, dock högst tre terminer utöver den
            termin när beslutet meddelas. Dessa bestämmelser tillämpas i kommunerna,
            något som bland annat kan utläsas ur den artikel som Carl-Axel
            Roslund hänvisar till. Där anges att Malmö kommun bara i år fattat
            beslut om avstängning i 13 fall. Eftersom beslut om avstängning
            kan överklagas till förvaltningsdomstol - som grundar sina domar
            på föreliggande dokumentation - är det viktigt att skolorna har
            goda rutiner för dokumentation av de utredningar som föregått
            beslut om avstängning.
          </note>
          <note>
            Skolan är en del av samhället, och självklart speglar skolan
            det omgivande samhället. Samma grundläggande värderingar och normer
            ska råda.
          </note>
          <note>
            Skolan ska inte vara en frizon för beteenden som är kriminaliserade
            i övriga samhället. Skolan ska dock inte fungera som en domstol.
            Brott som begås i skolan ska utredas av rättsväsendet och behandlas
            på samma sätt som brott som begås i det omgivande samhället. Ansvaret
            för att se till att elever följer skolans och samhällets regler
            och normer ligger ytterst på föräldrarna. Elever som begår våldshandlingar
            kommer ofta från otrygga familjer. Det är därför viktigt att skolan
            samarbetar med andra samhällssektorer som exempelvis polis, socialtjänst,
            kyrka och trossamfund för att kunna förebygga och förhindra våldshändelser.
          </note>
          <note>
            För mig är det en viktig utgångspunkt att det även fortsättningsvis
            ska finnas möjligheter att vidta olika åtgärder när våld förekommer
            i skolan. Hur en skola, rektor eller lärare ska agera i en viss
            situation kan dock inte regleras i detalj. Det måste kunna lämnas
            till rektors goda omdöme att avgöra vilka åtgärder som krävs i
            det enskilda fallet. 1999 års skollagskommitté har fått i uppdrag
            att bland annat föreslå förändringar för att stärka barns, ungdomars
            och vuxnas säkerhet, skydd och trygghet i barnomsorgsoch skolverksamhet.
            Kommittén ska även behandla frågor kring kränkande behandling.
            Jag är nu inte beredd att föregripa Skollagskommitténs förslag,
            som kommer att redovisas den 16 december i år.
          </note>
          <note type="speaker">
            Anf. 38 CARL-AXEL ROSLUND (m):
          </note>
          <note>
            Herr talman! Jag ber att få tacka statsrådet för svaret. Självfallet
            försöker jag inte locka ministern att kommentera ett enskilt fall
            eller ett domslut utan vad jag efterlyst är en helhetssyn på det
            ökade våldet i skolan och på hur samhället ska försöka tackla
            detta framöver.
          </note>
          <note>
            Jag måste erkänna att jag trots att jag i botten är lärare inte
            har läst gymnasieförordningen, men jag blir besviken om den är
            skriven på ett sådant sätt att hot i skolans värld inte föranleder
            kraftigare åtgärd än en skriftlig varning. Jag har under många
            år varit nämndeman och tror mig veta att ett hot inte bedöms efter
            hur det är uttalat utan efter hur det uppfattats och den fruktan
            som det framkallat.
          </note>
          <note>
            "Skolan är en del av samhället, och självklart speglar skolan
            det omgivande samhället", säger ministern och fortsätter: "Skolan
            ska inte vara en frizon för beteenden som är kriminaliserade i
            övriga samhället." Jag vågar påstå att ett grovt hot uttalat ute
            i samhället föranleder en rejäl påföljd, men i skolans värld lägger
            man uppenbarligen gymnasieförordningen som en form av filter emellan.
            Egentligen är det därför gymnasieförordningen som jag här kritiserar.
          </note>
          <note>
            Herr talman! Lärarna för en tuff kamp mot det alltmer tilltagande
            buset och våldet och behöver hela samhällets stöd. Men samtidigt
            som buset och våldet ökar fråntas ju lärarna verktygen för att
            komma till rätta med det. Betyg i ordning och uppförande har tagits
            bort, och de gånger en lärare handgripligt har tagit tag i bråkiga
            elever så är det ju läraren som har dömts. Ett fall i Stenungsund
            för säkert 10-15 år sedan, då en lärare dömdes för att han tog
            tag i en elev, har för alltid ristat in sig i lärarnas medvetande.
          </note>
          <note>
            Jag kan garantera ministern att en lärare drar sig i det allra
            längsta för att över huvud taget ta tag i en elev.
          </note>
          <note>
            Nu senast kunde vi läsa i tidningen att den skollagskommitté
            som utbildningsministern hänvisar till kommer att föreslå att
            eftersittning inte längre ska vara tillåtet. Inga betyg i ordning
            och uppförande, ingen eftersittning, ingen avstängning, inte ens
            handgriplig avskiljning från klassrummet tillåts. Jag skulle vilja
            fråga ministern vilka metoder han tror att en lärare har kvar
            för att stävja bråk. Alla elever går ju inte att tala till rätta,
            i alla fall inte i det akuta, upprörda läget.
          </note>
          <note>
            Herr talman! För mig är politik mycket mer än att föra debatt
            och fatta beslut. Ett av politikens viktigaste områden menar jag
            är att skicka ut signaler om vad som går an och vad som inte går
            an. När det gäller skolan, eleverna och lärarna så skickar samhället
            tyvärr helt förödande signaler. Förlorarna i slutändan är som
            alltid barnen, eleverna.
          </note>
          <note>
            Anf. 39 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Jag tror inte att jag och Carl-Axel
          </note>
          <note>
            Roslund har skilda uppfattningar om vad vi menar ska gälla i
            skolan: studiero och respekt för varandra och absolut oacceptans
            av kränkande behandling.
          </note>
          <note>
            Men det Carl-Axel Roslund gör, vilket förvånar mig mycket, är
            att han tar en dom i länsrätten som utgångspunkt för att det inte
            fungerar. Carl-Axel Roslund säger själv att han har en bakgrund
            som nämndeman. Det vore mycket främmande för regeringen att utgå
            från att länsrätten har gjort någon felaktig bedömning.
          </note>
          <note>
            Självklart finns det mycket ingripande åtgärder som man kan vidta
            i vår gymnasieskola. Jag redovisade dem, och de bygger på gymnasieförordningen.
          </note>
          <note>
            Det kan vara två veckors avstängning och ända upp till tre terminers
            avstängning. Men när man har sådana ingripande åtgärder måste
            det självklart också finnas någon möjlighet att få en bedömning
            om beslutet är riktigt eller inte. Då har vi förvaltningsdomstolar
            som tar hänsyn till detta och tittar på det. Min utgångspunkt
            är att de gör ett bra jobb. Jag kan inte ta en enskild dom i ett
            enskilt fall som utgångspunkt för att det inte fungerar, men det
            gör tydligen Carl-Axel
          </note>
          <note>
            Roslund, och jag måste säga att det förvånar mig väldigt mycket.
          </note>
          <note>
            Min utgångspunkt är också att vi inte ska minska möjligheterna
            för en lärare att vidta de åtgärder som behövs för att se till
            att alla barn och ungdomar får en bra miljö i skolan. Det är heller
            inte uppdraget i
          </note>
          <note>
            Skollagskommittén, och jag förväntar mig heller inte att Skollagskommitténs
            betänkande kommer att innehålla något sådant. Men det är också
            väldigt viktigt, vilket lärarnas fackliga organisationer gång
            på gång påpekar, att vi måste ha en tillit till lärarkåren så
            att lärarna får det stöd och de möjligheter de behöver, men inte
            en konkret anvisning från oss hur de ska agera i varje situation.
            Gör vi så och för upp det på politisk nivå så drar vi undan mattan
            för lärarkårens professionalitet.
          </note>
          <note>
            Jag förväntar mig - vi alla här i kammaren förväntar oss - av
            lärarkåren att den arbetar just med detta: tydliga regler och
            normer för vad som ska gälla på skolorna, och att man involverar
            eleverna i det arbetet så att man får en allmän acceptans för
            att det är viktigt med lugn och ro och respekt för varandra i
            skolan. En skolledare har ju också enligt lagar och förordningar
            ett mycket tydligt ansvar för att arbeta på det sättet. Men vi
            ska inte ha en detaljreglering från denna kammare eller från regeringen
            av exakt hur man ska uppträda i varje situation, för gör vi så
            förlorar lärarna sin auktoritet i arbetet, och väldigt få yrkeskårer
            i samhället skulle acceptera att vi på så vis går in och talar
            om, som om vi visste bättre i varje situation, vad läraren ska
            göra.
          </note>
          <note>
            Min utgångspunkt är mycket tydlig och klar: Det måste naturligtvis
            finnas möjligheter, och de finns i dagens gymnasieförordning,
            att faktiskt vidta åtgärder. Behöver det ses över så kan vi se
            över det, men det kan inte vara en utgångspunkt, när sedan en
            domstol prövar ett sådant ärende, att domstolen gör fel.
          </note>
          <note>
            Det vore mig alldeles främmande, och det är icke lämpligt att
            ha den utgångspunkten i en riksdagsdiskussion.
          </note>
          <note type="speaker">
            Anf. 40 CARL-AXEL ROSLUND (m):
          </note>
          <note>
            Herr talman! Det är inte utifrån en dom i länsrätten som jag
            drar slutsatsen att det inte fungerar bra, utan det är utifrån
            min egen erfarenhet. Den signal domen i länsrätten skickade var
            för mig och för väldigt många andra droppen som fick bägaren att
            rinna över. Det kan man se på de reaktioner det har väckt bland
            skolledare, Skolledarförbundet, fackföreningar, fackföreningsfolk,
            kommunala politiker och insändare i tidningar. Runtom har det
            väckt våldsam upprördhet, inte över att domstolen har dömt som
            den har gjort utan över ytterligare en signal att lärarna sviks
            av samhället.
          </note>
          <note>
            Vi ska ha tillit till lärarkåren, sade ministern, och vi ska
            garantera att lärarna får stöd. Men det är ju det man upplever
            att man inte får. Jag efterlyser alls ingen detaljreglering, men
            jag efterlyser någon form av verktyg för lärarna, så att de känner
            att de har samhällets stöd när de hanterar elever, som ofta kan
            vara oerhört stökiga och därmed stör allt och alla.
          </note>
          <note>
            I det ursprungliga svaret, herr talman, tog ministern också upp
            vikten av att skolan arbetar med de demokratiska värderingarna,
            och på den punkten kan jag lugna alla som lyssnar: Det är en av
            skolans allra viktigaste uppgifter, och den tas på största allvar.
          </note>
          <note>
            Därför är det så viktigt att det i eleverna inpräntas att det
            är ett ur samhällelig synpunkt vettigt beteende man eftersträvar,
            men tyvärr blir det allt svårare efterhand som det blir bråkigare
            i skolan. Dagens elever tvingas lära sig att man får acceptera
            att några elever hela tiden stör lugnet och ron i klassen. Dagens
            elever tvingas lära sig att samhället inte förmår ta tag i och
            korrigera de här eleverna. Det gäller tyvärr i och för sig samhället
            i stort också: Samhället har svårt att komma till rätta med dem
            som bryter mot lagar, förordningar och liknande. Men det är i
            skolan nästa generation fostras, och därför är det extra viktigt
            att vi kan förmedla korrekta värderingar.
          </note>
          <note>
            Det är ett fullkomligt självklart krav och en självklar rätt
            att få känna lugn och studiero, säger ministern vidare, och visst
            är det så. Då måste också skolans vuxna ges en möjlighet att se
            till att det blir just lugn och studiero. Och för det behöver
            de verktyg.
          </note>
          <note>
            Här hänvisas till att det ska bli en förstärkning i form av fler
            vuxna i skolan. Det är jättebra, det behövs, men inte en sekund
            ska vi tro att detta löser problemen i skolan med störande av
            ordningen och liknande.
          </note>
          <note>
            Det är viktigt att personalen känner att det finns stöd och verktyg
            för att i en balans mellan olika behov och intressen vidta konkreta
            åtgärder för att lösa de problem som kan uppstå, hördes vidare
            i det ursprungliga svaret. Men det är just detta personalen känner
            att de inte har. Lärarna känner inte att de har stöd av samhället
            eller att de har verktyg för att hantera en alltmer störande situation.
            Om nu den nya lärarutbildningen ger fler möjligheter att öva konflikthantering
            så är det bra, men jag tillåter mig att vara skeptisk till att
            lösningen ligger där.
          </note>
          <note>
            Min fråga till ministern kvarstår: Vilka verktyg är det lärarna
            ska ha för att komma till rätta med problemen? Alla barn går inte
            att tala till rätta. Det vet jag som lärare.
          </note>
          <note>
            Anf. 41 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Det ska råda studiero i skolan. Det verkar vara
            bådas vår utgångspunkt. Det innebär att lärare och andra vuxna
            i skolan spelar en väldigt stor roll för att se till att tillsammans
            med eleverna skapa ett klimat i skolan där man med gemensamma
            regler och normer ständigt arbetar för att nå studiero och lugn.
            Det handlar framför allt om en kamp mot kränkande behandling.
            Jag är alldeles övertygad om att det går att engagera eleverna
            kraftfullt i ett sådant arbete. Från de goda exempel vi har ser
            vi att när eleverna tillsammans med lärarna är engagerade når
            vi de allra bästa resultaten i kampen mot kränkande behandling.
            När kränkande behandling sedan förekommer krävs det snabba och
            tydliga insatser, framför allt för att skydda dem som blir utsatta
            för kränkningar.
          </note>
          <note>
            Det är självklart viktigt att det finns en bra och sund grund
            för lärarna att ingripa. Skollagskommittén tittar bland annat
            på ifall man i det förslag som den lägger fram om ett par veckor
            behöver förtydliga detta.
          </note>
          <note>
            Jag tror också att en oerhört central utgångspunkt är att vi
            från politiskt håll tydligt visar respekt för lärarnas professionella
            kompetens. Det behövs stöd från oss, men också respekt för att
            det är lärarna tillsammans med eleverna som i sin vardag har att
            hantera en verklighet. Men det får inte vara någon tvekan om att
            vi förväntar oss att det arbetet ska bedrivas med respekt för
            varandra, med lugn och ro i skolan och kamp mot all form av kränkande
            behandling.
          </note>
          <note>
            Vi vet att skolan påverkas av samhället runtomkring, och det
            är därför viktigt att skolan också formar allianser med andra
            viktiga aktörer i vårt samhälle. Det brottsförebyggande arbetet
            måste också finnas i skolans miljö. Det gäller att tidigt sätta
            in insatser för att bryta ungas kriminella bana, och insatser
            i skolan är en viktig del av det arbetet.
          </note>
          <note>
            Brottsförebyggande rådet har bland annat utarbetat en lärarhandledning
            för årskurserna 6-9 för hur man ska arbeta kring frågor om brott.
            En viktig del av åtgärderna handlar om att sätta in insatser mot
            våld, hot och kränkning. Att samverka med polisen och med andra
            viktiga aktörer är också centralt för att skolan ska nå det som
            den har att göra, nämligen att både ge möjligheter till kunskap
            och att stärka de viktiga värderingar som våra barn och ungdomar
            måste få med sig.
          </note>
          <note>
            Som jag har redovisat innehåller gymnasieförordningen möjligheter
            som Carl-Axel Roslund inte ens kände till. Det är möjligt att
            vi måste bli tydligare, och att det behövs informations- och utbildningsinsatser.
            Men när man har möjligheter till stora ingripanden, som upp till
            tre terminers avvisning från skolan, måste det naturligtvis också
            finnas en rättssäkerhetsaspekt i detta. När Carl-Axel Roslund
            är besviken över att länsrätten har avkunnat en dom hoppas jag
            att han inte menar att vi inte ska ha någon möjlighet att få sådana
            beslut prövade. Det stämmer inte överens med hur vi annars ser
            på ett rättssamhälle. Man måste naturligtvis också kunna pröva
            om mycket ingripande åtgärder var det rätta och rimliga.
          </note>
          <note>
            Om skolan känner att man behöver använda den typen av åtgärder
            måste man vara väldigt noga med att dokumentera och argumentera
            för varför det var en viktig åtgärd. Något annat vill vi inte
            ha när det handlar om åtgärder som är så pass ingripande. Det
            får inte bli så att det inte finns en rättstrygghet. En förordning
            är grunden för vilka åtgärder man kan vidta, men man måste också
            kunna visa varför man har vidtagit en viss åtgärd. Det gäller
            i samhället i stort, och det måste också gälla i skolan.
          </note>
          <note>
            Lärarna har mitt fulla stöd för att arbeta hårt, vilket de också
            gör, för att skapa den goda miljön i skolan. Samtidigt måste vi
            ha principer som gör att föräldrar och elever känner att det finns
            en rättstrygghet i botten.
          </note>
          <note type="speaker">
            Anf. 42 CARL-AXEL ROSLUND (m):
          </note>
          <note>
            Herr talman! Ministern säger att vi ska ha in fler vuxna i skolan.
            Det är naturligtvis bra, och det är vi överens om. Men vi ska
            också notera att alltfler vuxna inte vågar ta tag i en stökig
            elev, eftersom man i så fall riskerar att fällas i domstol.
          </note>
          <note>
            Ministern sade också att vi ska visa respekt för lärarna. Då
            måste jag kontra med att fråga: Varför, om vi nu respekterar lärarna,
            tar vi från dem de verktyg de har och har haft? Det är precis
            det vi gör bit för bit.
          </note>
          <note>
            Vidare säger ministern att vi ska sätta in insatser tidigare.
            Jag kan garantera, och jag tror att ministern också vet det, att
            man redan i förskolan kan identifiera de barn som kommer att bli
            problembarn. Det syns hela vägen upp i skolsystemet. Samhället
            sätter in massor av åtgärder, men samhället har ingen lösning
            på detta. Hittills har man i alla fall inte visat det.
          </note>
          <note>
            Herr talman! På en punkt är jag överens med utbildningsministern,
            och det är att skolan inte ska fungera som en domstol. Det betyder
            att skolan, precis som samhället i övrigt, ska polisanmäla de
            brott som begås inom skolans väggar. Detta i sin tur medför polisutredning
            och domstolsförhandlingar. Jag är dock rädd för att vårt rättssystem
            skulle braka samman om alla de brott som begås inom skolans väggar
            skulle anmälas.
          </note>
          <note>
            Jag påstår emellertid att man inom skolan i det allra längsta
            drar sig för att göra en polisanmälan. Ibland är det av rädsla,
            men oftast av omsorg om skolans rykte. Man vill i stället ha verktyg
            för att själva kunna klara av de konflikter och bråk som uppstår,
            och i viss mån även de brott som begås inom skolans värld.
          </note>
          <note>
            När man i Malmö fullmäktige har diskuterat frågan om polisanmälan
            eller ej har ministerns partikolleger förfäktat att man inte ska
            polisanmäla barn, och vägrat att införa direktiven i den lokala
            skolplanen. I
          </note>
          <note>
            stället har man överlåtit åt skolornas rektorer att fatta beslut
            om att anmäla eller inte anmäla. Därmed gör man skolan till en
            form av rättsinstans.
          </note>
          <note>
            Jag skulle vilja avsluta med att fråga utbildningsministern om
            han kommer att verka för att brott begångna inom skolans väggar
            alltid ska polisanmälas.
          </note>
          <note>
            Anf. 43 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Lite grann av polishen skrapades av i Roslunds sista
            inlägg när han sade att man redan i förskolan kan konstatera vilka
            barn som kommer att vara våldsamma och problematiska under resten
            av skoltiden, och att inget ingripande eller stöd och hjälp kommer
            att hjälpa dessa barn. Med en sådan syn blir naturligtvis slutsatsen
            att man ska sortera bort de barnen, ta undan dem, eftersom de
            stör alla andras liv och leverne. Men de barnen har rätt till
            stöd och hjälp.
          </note>
          <note>
            En så pessimistisk människosyn som den Carl-
          </note>
          <note>
            Axel Roslund redovisar i sitt sista inlägg är en helt orimlig
            utgångspunkt för utbildningspolitiken, för regeringen och för
            socialdemokratin. Det handlar om precis det motsatta. Det handlar
            om insikten om att verkligheten går att förändra, insikten om
            att om vi stöttar de barn som kommer från svåra miljöer kan man
            få mycket positiva saker att hända, och inte minst insikten om
            förskolans oerhört viktiga roll. Vi bjuder nu in också de barn
            som i dag inte har tillgång till förskola så att även de får komma
            in i den gemenskapen med dess pedagogiska verksamhet, stimulans
            av språket och samvaron med andra. Det handlar om att tidigt stimulera
            barns utveckling genom insatser i skolan och mer resurser. Allt
            detta är moderaterna emot.
          </note>
          <note>
            Jag har mött många moderater under valrörelsen som sagt att skolans
            problem inte är resurser, utan att skolans problem är något annat.
            Vad moderaterna menar att det är har jag dock aldrig lyckats förstå.
          </note>
          <note>
            Det finns mycket som behöver göras i skolan. En av grundförutsättningarna
            är definitivt att vi har tillräckligt många kompetenta lärare
            som kan stötta alla barn, även dem som Carl-Axel Roslund har förlorat
            hoppet om. Från regeringens och socialdemokratins sida har vi
            inte gjort det.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2002/03:73 om småföretagens behov
            av arbetskraft
          </note>
          <note>
            Anf. 44 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Torsten Lindström har frågat mig dels vilka initiativ
            jag avser att ta för att tillgodose behovet av arbetskraft i de
            små företagen, dels vilka initiativ jag avser att ta för att öka
            inslagen av lärlingsutbildning, yrkesutbildning och validering
            i utbildningssystemet.
          </note>
          <note>
            Jag har nyligen i två frågesvar berört dessa frågor, och innehållet
            i detta svar ansluter till vad jag där har sagt.
          </note>
          <note>
            Man kan förmodligen inte överdriva betydelsen av tillgång på
            kvalificerad arbetskraft med rätt kompetens för utveckling, inte
            bara av de små förtagen utan även för utveckling av näringslivet
            som helhet, och för att upprätthålla hög kvalitet i den offentliga
            verksamheten. Kompetensförsörjningen i arbetslivet är en av politikens
            stora utmaningar under det närmaste decenniet. Det handlar då
            såväl om åtgärder för att ta till vara all den kompetenta arbetskraft
            som på grund av ohälsa eller brister i integrationen av invandrare
            inte är meningsfullt sysselsatt som att utbilda och vidareutbilda
            unga och vuxna. Av regeringsdeklarationen nyligen framgick att
            detta är en av regeringens främsta prioriteringar.
          </note>
          <note>
            Validering av faktiska yrkeskunskaper utgör ett centralt inslag
            i strävandena att möta kompetensbehoven. I samarbete mellan skolhuvudmän
            och företag eller branscher pågår en omfattande valideringsverksamhet.
            Frågor rörande kvalitetssäkring, nationell likvärdighet och metodutveckling
            är inte ännu lösta på ett tillfredsställande sätt. Jag räknar
            med att regeringen inom kort ska kunna återkomma till dessa frågor.
          </note>
          <note>
            Vad gäller särskilt de små företagen redovisade regeringen sin
            syn på den yrkesinriktade utbildningen på både gymnasial och eftergymnasial
            nivå i skrivelsen 2001/02:188 Utbildning för kunskap och jämlikhet
            - regeringens utvecklingsplan för kvalitetsarbetet i förskola,
            skola och vuxenutbildning. Där betonas bland annat betydelsen
            av den arbetsplatsförlagda delen av utbildningen, och för den
            eftergymnasiala nivån nämns mångfalden i utbildningsutbudet som
            en väg att möta såväl individens som samhällets behov av yrkesutbildning.
          </note>
          <note>
            I gymnasieskolan bedrivs grundläggande hantverksutbildning inom
            främst Hantverksprogrammet.
          </note>
          <note>
            Kursplanerna är utformade så att de kan användas för vitt skilda
            hantverk. Även inom det nationella Byggprogrammet finns möjligheter
            att utbilda olika hantverkare för byggsektorn. Därutöver pågår
            sedan den 1
          </note>
          <note>
            juli 2000 försöksverksamheten lärande i arbetslivet, där 30 veckor
            av utbildningen bedrivs i arbetslivet enligt en särskild kursplan.
          </note>
          <note>
            Gymnasiekommittén 2000 lämnar den 16 december sitt slutbetänkande
            med anledning av regeringens uppdrag (dir. 2000:35). Kommittén
            ska överväga hur gymnasiala utbildningar bör organiseras i framtiden
            bland annat med hänsyn till samhällets och arbetsmarknadens förändring.
            Efter remissbehandling och beredning av förslagen räknar regeringen
            med att återkomma till riksdagen i fråga om gymnasieskolans utformning.
          </note>
          <note>
            Den kvalificerade yrkesutbildningen (KY) är en permanent utbildningsform
            sedan den 1 januari 2002.
          </note>
          <note>
            Inriktningen av dessa utbildningar tar helt och hållet sin utgångspunkt
            i arbetslivets behov, och verksamheten bygger i hög grad på dess
            engagemang vid planering och genomförande. Jag räknar med en fortsatt
            utbyggnad av KY i den takt samhällsekonomin tillåter.
          </note>
          <note>
            Utbyggnaden av kortare yrkesutbildningar inom högskolan pågår.
            Regeringen har bland annat avsatt resurser till Örebro universitet
            och Blekinge tekniska högskola för ändamålet och avser att inrätta
            en yrkeshögskoleexamen. Härutöver finns sedan tidigare den yrkestekniska
            högskoleutbildningen (YTH).
          </note>
          <note>
            Påbyggnadsutbildningar inom den kommunala vuxenutbildningen (PU)
            och de kompletterande utbildningarna bidrar till att tillgodose
            kompetensbehov inom specifika nischer av arbetsmarknaden. För
            närvarande omprövar Statens skolverk statens stöd till samtliga
            kompletterande utbildningar i syfte att inom givna ramar skapa
            utrymme för förnyelse och utveckling.
          </note>
          <note>
            För alla former av yrkesutbildning gäller att arbetslivets medverkan
            vid planering och genomförande av utbildningen har en avgörande
            betydelse för möjligheterna att tillgodose utbildningsbehoven.
          </note>
          <note>
            Arbetsplatsförlagd utbildning, lärande i arbete och praktik utgör
            centrala inslag i många av de utbildningsformer som jag nämnt.
            Ett gemensamt ansvarstagande mellan utbildningshuvudmännen och
            arbetslivet är nödvändigt för att uppnå erforderliga volymer.
          </note>
          <note>
            Av vad jag här redovisat framgår att regeringen redan givit hög
            prioritet åt de frågor Torsten Lindström tar upp. Interpellationen
            torde därmed vara besvarad.
          </note>
          <note type="speaker">
            Anf. 45 TORSTEN LINDSTRÖM (kd):
          </note>
          <note>
            Fru talman! Jag vill allra först tacka utbildningsministern för
            svaret på min interpellation.
          </note>
          <note>
            För att Sverige ska lyckas som nation i det kunskapssamhälle
            som redan är här, och kommer än mer i framtiden, är det en absolut
            nödvändighet att vi står kunskapsmässigt väl rustade. Det handlar
            inte minst om yrkeskunskaper.
          </note>
          <note>
            "Kompetensförsörjningen i arbetslivet är en av politikens stora
            utmaningar", säger ministern. Det är lätt att instämma. Men när
            kommer ministern med förslagen för att klara detta? Jag vill be
            ministern räta ut några av de frågetecken som finns.
          </note>
          <note>
            Behovet av yrkeskunskap är i dag skriande stort.
          </note>
          <note>
            Det är så stort att 28 % av de svenska småföretagen uppger att
            bristen på kunskap, eller snarare på personer med rätt kunskaper,
            är ett direkt hinder för företagets utveckling. Eftersom det är
            de små företagen som i första hand har potential att i framtiden
            skapa utrymme för välfärden är detta alarmerande. När småföretagen,
            främst företag inom traditionellt praktiska sektorer, som byggnad,
            tillverkning, hotell och restaurang, ropar efter arbetskraft är
            det en varningssignal som borde få riksdag och regering att vidta
            kraftfulla åtgärder för att se till att tillgången på kunskap
            inte sinar.
          </note>
          <note>
            Fru talman! 135 000 småföretag behöver rekrytera medarbetare
            med yrkeskompetens de kommande tre åren. Fyra av tio småföretag
            behöver rekrytera personer med gymnasial eller eftergymnasial
            yrkesutbildning. Om företagen inte lyckas rekrytera kan det leda
            till överutnyttjande av befintlig personal eller helt enkelt att
            företagen stagnerar och inte kan utvecklas på önskvärt sätt. Det
            är förödande för hela landet.
          </note>
          <note>
            För att möta detta föreslår vi kristdemokrater inrättandet av
            en lärlingsutbildning i gymnasieskolan.
          </note>
          <note>
            Vi vill ha ett lärlingssystem med nationell kvalitet men med
            stor lokal frihet. Bäst utformas det i nära samarbete med det
            lokala näringslivet. Eleverna utför då helt eller delvis sin utbildning
            på plats i företagen, och på så sätt kommer de studerande lärlingarna
            det konkreta yrkeslivet så nära att det finns verkliga förutsättningar
            för dem att bli yrkesskickliga.
          </note>
          <note>
            För att möjliggöra detta har vi kristdemokrater anslagit särskilda
            medel i vårt budgetförslag just för att ge signalen om betydelsen
            av en fungerande lärlingsutbildning.
          </note>
          <note>
            Men vad gör ministern? Är ministern beredd att på allvar skapa
            de förutsättningar som krävs? Är utbildningsministern beredd att
            ta det samlade greppet för att möjliggöra att lärlingsutbildningen
            blir verklig?
          </note>
          <note>
            Likaså föreslår vi kristdemokrater skapandet av en yrkeshögskola.
            Det handlar om en yrkeshögskoleutbildning, gärna i samarbete med
            eller integrerad med den reguljära högskoleutbildningen. Då blir
            det tydligt: Även direkt yrkesinriktad utbildning får en kvalitetsmärkning
            och en antagen examensordning. Det blir hög kvalitet, och det
            blir status. Därmed blir också yrkesutbildningen attraktiv för
            de studerande.
          </note>
          <note>
            Även här har vi anslagit mer pengar i vår budget.
          </note>
          <note>
            Ministern talar nu i sitt svar om att regeringen avser att inrätta
            en yrkeshögskoleexamen. Det är ju ett lovvärt och bra mål, men
            det räcker inte, även om det är ett första steg.
          </note>
          <note>
            Jag vill därför fråga ministern vad han gör för att möta kravet
            på välutbildad yrkespersonal. Hur kommer detta att gå till? Kan
            ministern tänka sig att forma en verklig yrkeshögskola och därmed
            se till att det finns verkliga resurser att möta behovet på yrkesskickliga
            personer? Det vore bra med ytterligare klarlägganden från ministern.
          </note>
          <note>
            Anf. 46 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Först ska jag säga några ord om resurser. Torsten
            Lindström pekade på ett par områden där han hävdar att Kristdemokraterna
            tillför resurser.
          </note>
          <note>
            Faktum är att det finns i huvudsak ett riktigt släpankare i riksdagen
            när det gäller resurser till utbildning, och det är Kristdemokraterna.
            Det har varit så hela den förra mandatperioden, och jag gissar
            att det kommer att gälla även den kommande mandatperioden. Det
            har gällt att säga nej till specialdestinerade satsningar på skolan
            i kommunerna. Det har gällt att ständigt ha mindre anslag till
            högre utbildning och forskning än vad regeringen har föreslagit
            men också vad andra partier har föreslagit. Så är det med den
            saken.
          </note>
          <note>
            Däremot är jag helt överens med Torsten Lindström om hur viktigt
            det är att det blir en integration mellan utbildning och näringsliv,
            arbetsplatser, i gymnasieskolan. Det tror jag är en helt avgörande
            fråga också för attraktionskraften i många av de här utbildningarna.
          </note>
          <note>
            Vi har framför oss en av de största utmaningar som vi har sett
            på mycket länge i utbildningspolitiken, nämligen det stora generationsskifte
            som nu börjar på hela den svenska arbetsmarknaden. Många personer
            kommer att under de närmaste åren närma sig pensionsåldern. Det
            är ganska små ungdomskullar som kommer, med personer födda för
            20 år sedan.
          </note>
          <note>
            Det finns mycket stora behov av att ersätta kunniga, erfarna
            yrkesmän och -kvinnor med unga människor som är ivriga att få
            arbeta inom de olika områden där det behövs kompetens.
          </note>
          <note>
            Det generationsskiftet kommer att påverka väldigt mycket i vårt
            samhälle, och det är klart att utbildningsfrågorna blir centrala.
            Då är det ett mycket positivt tecken att vi också ser en förändring
            i intresset för flera av våra viktiga yrkesprogram på gymnasieskolan.
          </note>
          <note>
            Om vi jämför läsåret 2000/01 med läsåret 2001/02
          </note>
          <note>
            har antalet antagna till byggprogrammet ökat med
          </note>
          <note>
            13 ½ %. Till hotell och restaurang är ökningen från förra läsåret
            7 ½ %. Till industriprogrammet är ökningen hela 24,4 %. Det finns
            alltså en tendens att yrkesprogrammen nu kommer tillbaka i popularitet,
            och det tror jag är viktigt. Det är väldigt bra.
          </note>
          <note>
            Ska vi komma vidare där gäller det att också ta med sig erfarenheter
            från de exempel där vi ser hur integrationen mellan utbildning
            och arbetsliv har fungerat väldigt väl.
          </note>
          <note>
            Ett sådant intressant exempel är den försöksverksamhet Lärande
            i arbetslivet som nu pågår och som utvärderas av Skolverket. 30
            veckor av utbildningen bedrivs i arbetslivet enligt en särskild
            kursplan. Jag har själv besökt sådan verksamhet och fått mycket
            positiva reaktioner från elever, från lärare och inte minst från
            arbetslivet. Man har fått ett helt annat engagemang från näringslivet
            för att också delta i att bedriva utbildningen. Det är någonting
            att lära sig för alla yrkesprogrammen. Minst 15 veckor av utbildningen
            på byggprogram och hantverksprogram ska ske i arbetslivet, men
            den tiden kan utökas om behov och förutsättningar finns.
          </note>
          <note>
            Det finns många fina exempel på att man faktiskt kan koppla ihop
            skolämnen med näringslivet och lärande i arbetslivet på ett mycket
            bra sätt. I den meningen är också jag för lärlingsarbete, men
            inte i den mening som jag misstänker att Torsten Lindström är
            för, det vill säga med en gammaldags syn att en lärling inte behöver
            kärnämnena och de viktiga baskunskaper som vi alla som medborgare
            måste ha för att leva ett gott liv i vårt samhälle. Är Torsten
            Lindström ute efter att minska kraven i svenska, engelska, matematik
            och religion för de elever som väljer yrkesinriktade program ställer
            jag inte upp. Ett modernt arbetsliv och ett modernt samhälle kräver
            dessa kunskaper.
          </note>
          <note type="speaker">
            Anf. 47 TORSTEN LINDSTRÖM (kd):
          </note>
          <note>
            Fru talman! Visserligen har vi inte budgetdebatten förrän nästa
            vecka, men det är ändå en smula märkligt att utbildningsministern
            kommer med insinuationer om budgetförslagen. Om utbildningsministern
            hade läst på ordentligt hade han vetat att vi kristdemokrater
            i år lägger mer pengar på till exempel studiestödet än vad det
            reviderade budgetförslaget gör som kommer från den så kallade
            majoriteten i riksdagen. Likaså borde utbildningsministern veta
            att vi kristdemokrater i alla år har överfört de specialdestinerade
            statsbidragen till skolan till den generella kommunpåsen, alltså
            till kommunernas och därmed elevernas fromma. Det borde utbildningsministern
            känna till.
          </note>
          <note>
            Det är oerhört positivt och bra att utbildningsministern och
            jag är överens om vikten av att sammanföra konkret yrkesutbildning
            och skola, att hitta de samverkansformer som fungerar mellan näringslivet
            och skolsystemet. I lärlingssystemet efterfrågar vi kristdemokrater
            alltså ett nationellt lärlingsprogram, en lärlingsutbildning som
            har nationell kvalitet men lokal utformning. Det handlar, fru
            talman, på intet sätt om att undergräva kraven på goda kunskaper.
          </note>
          <note>
            Tvärtom handlar det om att höja statusen på den praktiska yrkesutbildningen.
          </note>
          <note>
            Jag vill lyfta fram en annan aspekt som utbildningsministern
            ännu inte nämnt, nämligen valideringen. Vi kristdemokrater tror
            att en utökad användning av validering på ett strategiskt och
            bra sätt kan bidra till att bristen på arbetskraft avhjälps. En
            valideringsutredning som lades fram för något år sedan har ännu
            inte föranlett förslag från regeringens sida. Nu noterar jag att
            utbildningsministern glädjande nog säger att förslag kommer inom
            kort. Då är frågan hur dessa förslag kommer att se ut.
          </note>
          <note>
            Vi kristdemokrater vill ha en kontinuerlig och bra struktur för
            valideringen. Det ska vara möjligt för alla att få sina kunskaper
            ordentligt bedömda, oavsett hur man har förvärvat dem: genom teoretiska
            studier på olika håll, genom praktisk erfarenhet eller genom erfarenhet
            från olika länder. Tidigare har ministern glidit något i frågan.
            Nu säger han att regeringen snart återkommer. Jag vill passa på
            att fråga utbildningsministern: När kommer regeringen med de kraftfulla
            och nödvändiga förslag som vi kristdemokrater efterfrågar och
            som gäller utökad användning av validering?
          </note>
          <note>
            Anf. 48 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! I fråga om resurserna hänvisar Torsten Lindström
            till att Kristdemokraterna sätter in pengarna i påsen till kommunerna.
            Problemet, Torsten Lindström, är att ni använder pengarna tre
            fyra gånger om. Om vi skulle debattera äldreomsorgen skulle Kristdemokraterna
            säga att de har satt in pengarna i påsen - de ska gå till äldreomsorgen.
            När vi debatterar skolan som vi gör nu så finns pengarna i påsen
            - de ska gå till skolan.
          </note>
          <note>
            I den kommunalpolitiska verkligheten går det inte att använda
            pengarna flera gånger. Kristdemokraterna har sagt nej till en
            specialdestinerad satsning på fler lärare i skolan. Det går inte
            att komma ifrån. Det går inte heller att komma ifrån att ni använder
            de pengar ni sätter in i påsen till det som för tillfället råkar
            vara uppe till debatt. Det är något som ni själva bör reda ut.
          </note>
          <note>
            Hur ser Torsten Lindström egentligen på kärnämnena i de yrkesinriktade
            programmen? Jag skulle vara glad om detta är ett tecken på att
            du ställer upp. Du säger att ni inte vill sänka kraven. Då är
            jag väldigt nöjd och glad. Jag tror att det är precis den inriktningen
            vi ska ha när vi stärker yrkesprogrammen i gymnasieskolan.
          </note>
          <note>
            När vi får Gymnasiekommitténs betänkande, som kommer att vara
            ett fint underlag för att gå vidare, tycker jag att vi måste ha
            som grundläggande utgångspunkt att ett modernt arbetsliv och ett
            modernt samhälle kräver de grundläggande kunskaper av alla elever
            som vi brukar kalla kärnämnen. Det ska inte bara gälla dem som
            just nu är inriktade på högskolestudier utan alla elever. Det
            är väldigt glädjande att det är en ökande andel av elever som
            går yrkesprogram som fortsätter till eftergymnasial utbildning.
          </note>
          <note>
            Kvalificerad yrkesutbildning är ett viktigt område som har lyckats
            med att rekrytera nya grupper till eftergymnasial utbildning,
            inte minst pojkar från arbetarhem som traditionellt brukar pekas
            ut som den grupp som i lägst grad går vidare till högre utbildning.
            Kvalificerad yrkesutbildning innehåller avancerade teoretiska
            moment men har en väldigt tydlig koppling till arbetsmarknad,
            offentlig sektor och näringsliv. Lärandet sker ute i arbetslivet
            i mycket stor utsträckning, minst en tredjedel.
          </note>
          <note>
            Vi har skapat en väldigt fin utbildningsform. Det finns anledning
            att dra lärdomar från denna utbildning när det gäller synen på
            gymnasieskolan men även för synen på högskolans utveckling. Därför
            gör vi nu också insatser på högskolans område. Vi inrättar en
            yrkeshögskoleexamen och uppmuntrar högskolorna att arbeta mer
            med kortare yrkesinriktade utbildningar som inte innebär en stängd
            dörr för fortsatt utbildning men som innebär att man får en bra
            och avancerad utbildning, kan gå ut i arbetslivet och senare ha
            möjlighet att komma tillbaka till högskolan för att komplettera.
            Vi bygger en infrastruktur som jag tror kommer att bli mycket
            betydelsefull för framtidens yrkeskunskaper och för att attrahera
            ungdomarna att välja dessa yrkesinriktningar.
          </note>
          <note>
            Det är viktigt att jag får svar av Torsten Lindström på frågan
            om kärnämnena. Om vi är överens där har vi en fin grund att tillsammans
            gå vidare och se hur vi bättre kan integrera utbildningen i gymnasieskolan
            med lärandet i arbetslivet.
          </note>
          <note>
            Statsrådet Lena Hallengren arbetar med valideringsfrågorna och
            återkommer till riksdagen om dem.
          </note>
          <note>
            Det står naturligtvis Torsten Lindström fritt att fortsätta dialogen
            med henne om just dessa frågor.
          </note>
          <note type="speaker">
            Anf. 49 TORSTEN LINDSTRÖM (kd):
          </note>
          <note>
            Fru talman! Det är tråkigt att det verkar finnas en grundläggande
            skillnad i synsättet mellan utbildningsministern och oss kristdemokrater
            när det gäller resursfrågan. Vi tror att de bästa besluten om
            skolan tas på lokal nivå. Det är därför vi överför medel till
            den generella statsbidragspåsen.
          </note>
          <note>
            Vi kan också luta oss mot Riksdagens revisorer som konstaterat
            att regeringens specialdestinerade statsbidrag faktiskt i högre
            grad stjälpt än hjälpt den lokala skolutvecklingen. Det finns
            nog skäl för utbildningsministern att tänka om också i denna fråga.
          </note>
          <note>
            Varför litar inte utbildningsministern tillräckligt på sina egna
            kommunpolitiker och att de klarar av att ta de kloka besluten
            i skolfrågorna? Vi kristdemokrater litar på våra kommunpolitiker.
          </note>
          <note>
            När det gäller lärlingsutbildningen glider ministern något. Jag
            har respekt för att vi måste invänta
          </note>
          <note>
            Gymnasiekommittén. Samtidigt vill jag ta tillfället i akt och
            poängtera att det är viktigt att de eventuellt färre bredare ingångar
            som kan komma i ett förslag framöver inte får leda till att den
            konkreta yrkesutbildningen tappas bort. Det är viktigt att det
            finns möjlighet för de ungdomar som så önskar att gå in i ett
            yrke och att kombinera grundläggande kärnkunskaper med ett riktigt
            yrke.
          </note>
          <note>
            Fru talman! Det är därför som vi kristdemokrater argumenterar
            så kraftigt för en lärlingsutbildning i form av ett nationellt
            lärlingsprogram med lokala variationer och lokal mångfald.
          </note>
          <note>
            Fru talman! Jag noterar också att utbildningsministern fortfarande
            glider något i yrkeshögskolefrågan. Vi är överens om betydelsen
            av kvalificerad yrkesutbildning. Det är bra. Men låt oss ta nästa
            steg.
          </note>
          <note>
            Låt oss integrera den kvalificerade yrkesutbildningen i en ny
            yrkeshögskola så att vi även där får kvalitet och mångfald så
            att vi löser de gemensamma frågorna.
          </note>
          <note>
            Anf. 50 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! När det gäller högskolans utveckling har vi i Sverige
            en modell som jag tror väldigt mycket på. Högskolan omfamnar breda
            former av utbildningar. Det har lett till att vi fått en kvalitetsutveckling
            i många av våra yrkesutbildningar i högskolan som varit väldigt
            bra och stark. Ta till exempel sjuksköterskeutbildningarna och
            vad som hänt med dem under den senaste tioårsperioden - en mycket
            stark kvalitetsutveckling i praktisk kunskap och erfarenhet men
            också med en mycket stark teoretisk vetenskaplig bas och grund.
          </note>
          <note>
            Detta tror jag är ett arbetssätt som är mycket bra också för
            att utveckla de eftergymnasiala yrkesutbildningarna när vi nu
            inför en ny typ av examensform, yrkeshögskoleexamen, som jag tror
            kommer att bli en mycket bra form av vidareutbildning för många
            viktiga yrkesgrupper. Sådan är ju kunskapsutvecklingen i samhället:
            Vi ser på fler och fler områden ett allt större behov av olika
            typer av kunskaper och kompetenser som förr inte ansågs ingå i
            en yrkesutbildning.
          </note>
          <note>
            Därför är det viktigt att inse - och det är bra att Torsten Lindström
            säger det - att vi kommer att behöva kärnämnena i yrkesprogrammen
            i gymnasieskolan också i framtiden. Ska man vara en skicklig yrkesarbetare
            behöver man nämligen de här breda kompetenserna. Ska man vara
            en aktiv medborgare behöver man ha med sig de kunskaperna. Jag
            tror att det finns en god grund för samarbete kring dessa frågor.
          </note>
          <note>
            Dock kommer inte Torsten Lindström ifrån att när det gäller resurser
            och satsningar på utbildning så är det ett slags skuggboxning
            han står för. Varje gång det gäller någon annan fråga än skolan,
            till exempel äldreomsorgen som är kolossalt viktig, är de dit
            Torsten Lindströms påse ska gå. När vi nu pratar skola är påsen
            på väg till skolan. Så har inte vi valt att göra.
          </note>
          <note>
            Det är inte ett riktigt sätt att redovisa hur man satsar.
          </note>
          <note>
            Vi har öronmärkt pengarna till skolan, och vi tycker att det
            är viktigt att göra så.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2002/03:62 om boendeskatten
          </note>
          <note>
            Anf. 51 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Marietta de Pourbaix-Lundin har frågat vilka åtgärder
            regeringen avser att vidta så att småhusägare snarast kan få sådana
            besked om fastighetsskatter och förmögenhetsskatter att de får
            veta om de har råd att bo kvar. Vidare har Marietta de Pourbaix-Lundin
            frågat om jag avser att omedelbart frysa taxeringsvärdena så att
            den nu pågående allmänna fastighetstaxeringen inte får genomslag
            samt om jag avser att omedelbart vidta åtgärder så att änkor och
            änklingar har råd att bo kvar i sina småhus.
          </note>
          <note>
            För att börja med arvsbeskattningen av efterlevande make ingår
            det i Egendomsskattekommitténs uppdrag att med förtur undersöka
            möjligheterna att stärka efterlevande makes ställning genom att
            föreslå ändringar i beskattningen av arv mellan makar. Jag räknar
            med att kommittén i ett delbetänkande ska lägga fram ett sådant
            förslag i början av nästa år.
          </note>
          <note>
            Vad gäller fastighetsbeskattningen är den en del av kapitalinkomstbeskattningen
            och en viktig inkomstkälla för att finansiera den offentliga välfärden.
          </note>
          <note>
            Fastighetsskatten beräknas i år ge staten intäkter på mer än
            20 miljarder kronor.
          </note>
          <note>
            Av rättviseskäl och för att det inhemska sparandet ska fördelas
            på ett samhällsekonomiskt tillfredsställande sätt är likformighet
            i kapitalbeskattningen viktig. Fastighetsskatten baseras därför
            på taxeringsvärden som speglar fastigheternas marknadsvärden.
          </note>
          <note>
            De senaste årens prisökningar på fastigheter till följd av den
            goda ekonomiska utvecklingen har medfört att skatten på fastigheter
            skulle ha ökat kraftigt om inga åtgärder vidtagits. Fastighetsskatten
            har därför sänkts. För småhus har skatten sänkts från
          </note>
          <note>
            1,5 % till 1,0 % under de senaste åren. Vidare har fribeloppen
            vid förmögenhetsbeskattningen höjts. För år 2002 gäller att fribeloppet
            höjts från 1 000 000 kr till 1 500 000 kr för ensamstående och
            från 1 500 000
          </note>
          <note>
            kr till 2 000 000 kr för sambeskattade par.
          </note>
          <note>
            En begränsningsregel har införts i fastighetsbeskattningen som
            innebär att ingen med normala inkomst- och förmögenhetsförhållanden
            ska behöva betala mer än 5 % av sin inkomst i fastighetsskatt
            för sitt permanentboende. Syftet när den infördes var att människor
            med låga inkomster, inte minst pensionärer, skulle kunna bo kvar
            i sina hus även i områden där priserna stigit kraftigt.
          </note>
          <note>
            Under våren 2003 kommer skattemyndigheterna att fatta beslut
            om de nya taxeringsvärdena för småhus. Taxeringsförslag har skickats
            ut under hösten, och fastighetsägarna har haft möjlighet att senast
            den
          </note>
          <note>
            1 november i år lämna synpunkter på förslagen. De beräknade genomsnittliga
            höjningarna i förhållande till 2002 års omräkning är måttliga.
            Jag är dock medveten om att höjningarna i enskilda fall kan bli
            kraftiga.
          </note>
          <note>
            Sådana kraftiga språngvisa höjningar av taxeringsvärdet kan dock
            komma att begränsas genom den dämpningsregel som Egendomsskattekommittén
            nu håller på att ta fram. Meningen är att endast en tredjedel
            av höjningen ska slå igenom under taxeringsåret och lika mycket
            under vart och ett av de två därpå följande åren. Jag räknar med
            att kommittén kommer att presentera sitt förslag samtidigt som
            förslaget om lättnader vid arvsbeskattningen för efterlevande
            make läggs fram.
          </note>
          <note>
            Vad gäller förmögenhetsskatten visar våra prognoser att höjningarna
            av fribeloppen medför att antalet personer som betalar sådan skatt
            kommer att vara mindre än hälften år 2002 i förhållande till år
          </note>
          <note>
            2000. Vidare ska Egendomsskattekommittén pröva åtgärder för att
            begränsa antalet småhusägare som på grund av stigande taxeringsvärden
            kan bli skyldiga att betala förmögenhetsskatt. Ett sätt kan vara
            att utreda om begränsningsregeln kan utvidgas till den del av
            förmögenhetsskatten som härrör från fastigheter.
          </note>
          <note>
            Detta är emellertid en fråga som det i första hand ankommer på
            Egendomsskattekommittén att pröva.
          </note>
          <note>
            Anf. 52 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Finansministern brukar vara ganska pigg på att dela
            ut klappar, och så här i jultid julklappar. I år kan jag konstatera
            att det är en riktigt dålig julklapp. Förmodligen innehåller den
            en liten lapp där det står: Var god flytta! Utredning pågår! Det
            är i princip svaret på alla mina frågor: Allt utreds.
          </note>
          <note>
            Jag undrar egentligen vilken värld finansministern befinner sig
            i och vilka han umgås med. Träffar finansministern inte dessa
            människor som nu håller på att packa ihop därför att de måste
            flytta?
          </note>
          <note>
            Jag gör det. Nils och Linnea bor i Stockholms norra skärgård.
            De är över 80 år gamla och bor i Nils barndomshem. Det är inget
            stor hus, drygt 100 kvadratmeter. Tomten är på ungefär 600 kvadratmeter.
          </note>
          <note>
            De råkar se vattnet mellan grannarnas hus och träden, för de
            bor ju i skärgården. De kommer att få en sammanlagd boendeskatt,
            trots begränsningsregeln, på
          </note>
          <note>
            5 600 kr - per månad!
          </note>
          <note>
            Nils säger: Jag hade hoppats att jag skulle få sluta mina dagar
            här i mitt hus, men nu blir jag tvungen att flytta.
          </note>
          <note>
            Så är det när Socialdemokraterna styr i Sverige.
          </note>
          <note>
            Nils och Linnea blir tvungna att flytta.
          </note>
          <note>
            I augusti i år träffade jag en änka. Hon var säkert yngre än
            finansministern. Hennes man hade hastigt blivit sjuk, och efter
            16 dagar gick han bort. Det var en dubbel sorg, för sedan visade
            det sig att hon var tvungen att sälja huset där de hade bott i
            25 år för att ha råd att betala arvsskatten. Hon stod där med
            ett barnbarn i en vagn och sade: Jag hade så gärna velat att han
            skulle få leka i min trädgård, Marietta. Nu kan han inte det.
          </note>
          <note>
            Jag måste säga att jag grät med henne, för jag tycker att det
            är förskräckligt. Så är det alltså när
          </note>
          <note>
            Socialdemokraterna styr i Sverige. Änkor blir tvungna att lämna
            sina hus. Under tiden utreder Socialdemokraterna och finansministern.
          </note>
          <note>
            Under valrörelsen grävde man ned denna fråga just i den här utredningen.
            Vad man då glömde att tala om för folk var vad direktiven innehåller.
            Det är mycket tjusigt uttryckt: "De förslag som kommittén lägger
            fram skall sammantaget vara kostnadsneutrala för den offentliga
            sektorn." I klartext handlar det om ett nollsummespel. Om någon
            får sänkt kommer någon annan att få höjt. Så har det varit hela
            tiden, finansministern.
          </note>
          <note>
            I Socialdemokraternas målsättning när det gäller boende talas
            det om, och det står också i budgetpropositionen, att bostaden
            är en social rättighet. Min fråga till finansministern är: Gäller
            inte detta alla?
          </note>
          <note>
            Gäller det inte dem som bor i småhus? Gäller det inte änkan?
            Gäller det inte Nils och Linnea som bor i sitt barndomshem i Stockholms
            norra skärgård? Gäller inte detta med att bostaden är social rättighet?
          </note>
          <note>
            Finansministern har fortfarande chansen att i dag ändra sig och
            säga: Här kommer nu ett skarpt förslag som kommer att göra att
            en del kan packa upp sina flyttkartonger som de börjat packa,
            nämligen att vi fryser taxeringsvärdena. Det räcker inte, men
            det skulle i alla fall göra att folk får en rimlig chans.
          </note>
          <note>
            Sedan behövs det fler åtgärder, helt klart. Men det behövs inte
            fler utredningar. Det här är utrett många, många gånger.
          </note>
          <note>
            Fru talman! Devisen "stolt men inte nöjd" från valrörelsen har
            fått ett ansikte. Finansministern är stolt över att flyttlassen
            går, men det är inte tillräckligt många flyttlass för att han
            ska vara nöjd.
          </note>
          <note>
            Anf. 53 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Vi har ungefär två miljoner småhus i
          </note>
          <note>
            Sverige. Av dem har de allra flesta inte berörts särskilt påtagligt
            av de förändringar som har skett under senare tid när det gäller
            fastighetsskatt och taxeringsvärden. Två tredjedelar av dem kanske
            till och med har fått sänkt skatt genom att vi har sänkt skatten
            från 1 ½ % till 1 %. Det kanske handlar om ett par procent i den
            senaste omgången, oftast med sjölägen, som naturligtvis har fått
            en annan situation därför att de tidigare har varit kraftigt undertaxerade.
            Jag har full förståelse för att det kan uppstå stora problem för
            enskilda fastighetsägare, för enskilda familjer. Det är mot den
            bakgrunden som den nuvarande Egendomsskattekommittén arbetar för
            att lösa en del av de problem som finns.
          </note>
          <note>
            Marietta de Pourbaix-Lundin har hela tiden sagt att mängder av
            människor får flytta. Det finns tyvärr inget fog för det påståendet.
            Det kan man se om man tittar på flyttstatistiken eller försäljningsstatistiken
            för senare tid. Det är inga dramatiska förändringar som har skett
            de två tre fyra senaste åren.
          </note>
          <note>
            Jag tror att Marietta de Pourbaix-Lundin borde fundera på att
            den begränsningsregel som vi har infört, och som Moderaterna bekämpade
            och inte ville ha, faktiskt har hjälpt kanske 100 000 låginkomsttagare,
            i första hand 100 000 äldre människor, pensionärer, att till och
            med i de flesta fall få en sänkt skatt.
          </note>
          <note>
            Interpellanten och Moderata samlingspartiet har uppenbarligen
            inte unnat de här människorna att få den här sänkta skatten eftersom
            man har varit motståndare till begränsningsregeln.
          </note>
          <note>
            Jag tycker också att det är viktigt att komma ihåg att Moderata
            samlingspartiet har krävt att man ska slopa fastighetsskatten.
            Men inte ens Moderata samlingspartiet har kunnat föreslå det,
            utan Moderata samlingspartiet har tvingats konstatera att man
            inte ens under den mandatperiod som vi har framför oss orkar med
            att föreslå slopad fastighetsskatt. Det beror naturligtvis på
            att det är så pass mycket pengar, över
          </note>
          <note>
            20 miljarder kronor, som fastighetsskatten inbringar att det
            skulle innebära att man i så fall får slopa hela barnbidraget.
            Det är min fråga till interpellanten: Är
          </note>
          <note>
            Moderaterna beredda att slopa barnbidraget för att ta bort fastighetsskatten?
            Det är väl vad det handlar om i så fall.
          </note>
          <note>
            Det är en realitet att det starka motivet till att vi har fått
            kraftigt höjda taxeringsvärden är Moderaternas totala misslyckande
            när det gäller bostadsbyggandet, inte minst här i Stockholmsområdet.
            Det är just de kommunerna som har det lägsta bostadsbyggandet.
            I de moderatstyrda kommunerna i det här länet, i Waxholm, i Lidingö,
            i Danderyd, i Stockholm och på alla andra ställen där Moderaterna
            har styrt och ställt sedan mycket lång tid tillbaka har det inte
            byggts några bostäder.
          </note>
          <note>
            Varför byggs det inga bostäder? Därför att Moderaterna inte vill
            bygga några bostäder. När Moderaterna inte vill bygga några bostäder
            är det klart att priserna stiger våldsamt på de få fastigheter
            som finns kvar när det är en stor och växande efterfrågan. Moderaterna
            har kanske en oerhört stor skuld i den kraftiga prisstegring som
            gjort att många människor har fått kraftigt höjda taxeringsvärden.
            Därför är det en väldig fördel att Moderaterna nu har fått lämna
            styret i varje fall i Stockholm och kanske några andra kommuner
            som numera är beredda att försöka bygga fler bostäder och därmed
            bidra till att vi i fortsättningen får en annan utveckling när
            det gäller småhuspriserna.
          </note>
          <note>
            Jag är glad över att vi inte längre har den här dramatiska ökningen
            av småhuspriserna som Moderaternas bostadspolitik tidigare ledde
            till. Därför vore det bra om vi nu också kunde lösa en del av
            de uppgifter som har getts i bland annat Egendomsskattekommitténs
            direktiv och som jag tror är viktiga att vi kan komplettera begränsningsregeln
            med också i fortsättningen.
          </note>
          <note>
            Anf. 54 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Det är på ett fantastiskt sätt finansministern försöker
            komma undan frågan vi ska diskutera i dag. Socialdemokraterna
            har regerat Sverige de senaste 61 åren av 70. Ändå är Socialdemokraterna
            alltid helt oskyldiga till allting. Finansministern vet att det
            har byggts väldigt mycket i moderatstyrda kommuner. Där kan vi
            lämna den diskussionen.
          </note>
          <note>
            Finansministern säger att det inte är så många som kommer att
            behöva flytta beroende på Socialdemokraternas politik, det vill
            säga fastighetsskatt, förmögenhetsskatt, arvs- och gåvoskatt.
            Jag har en gång ställt en skriftlig fråga till finansministern
            om det här.
          </note>
          <note>
            Det var en debatt med en annan socialdemokrat här i kammaren.
            Hon tillstod att det här inte var riktigt bra.
          </note>
          <note>
            Hon sade just också att det är nog inte så många. Då får jag
            fråga: Hur många är det som är acceptabelt för
          </note>
          <note>
            Socialdemokraterna? Hur många ska behöva flytta på grund av de
            här skatterna? Jag sade förut att bostaden är en social rättighet.
            Gäller inte det för småhusägare?
          </note>
          <note>
            Ska de kunna lämna sina hus hursomhelst? Hur tror finansministern
            att Nils och Linnea känner det? 80 år gamla ska de behöva flytta
            hals över huvud, som de faktiskt får göra, beroende på den politik
            som Socialdemokraterna och finansministern för. Vad innebär det
            för en 80-åring att behöva flytta på det här sättet?
          </note>
          <note>
            Det bekommer tydligen inte finansministern.
          </note>
          <note>
            Så säger han så här: En del har fått sänkt skatt.
          </note>
          <note>
            Det där har jag hört förut. En del har fått sänkt och en del
            har fått höjt och då jämnar det ut sig. Jag vet inte vad det hjälper
            dem som har fått höjd skatt att någon annan har fått sänkt skatt.
            Finansministern står liksom med ena benet i en hink med kallt
            vatten och andra benet i en hink med varmt vatten och så registrerar
            hjärnan att det här är ungefär lagom. Men det hjälper faktiskt
            inte de enskilda som får höjd skatt ett förbaskat dugg.
          </note>
          <note>
            Jag frågar igen, finansministern: Är finansministern alltså inte
            beredd att göra någonting här och nu, vilket han skulle kunna
            göra, så att de personer jag beskriver skulle kunna få en chans
            att bo kvar?
          </note>
          <note>
            Samtidigt tycker jag att det är väldigt märkligt, för någonstans
            inser ju finansministern att det är något fel på fastighetsskatt,
            förmögenhetsskatt och arvsskatt eftersom man först inför en begränsningsregel,
            sedan ska man komma med dämpningsregler. Man har gjort åtskilliga
            ändringar. Varför gör man det? Därför att den här skatten inte
            håller. Dessutom har finansministern i det här läget i princip
            sagt: Hus kan inte flytta från Sverige därför kan man beskatta
            dem. Har man det som utgångspunkt förstår jag varför man tycker
            att fastighetsskatten är en utmärkt skatt. Folk kan däremot flytta
            från sina hus. Det har tydligen finansministern missat.
          </note>
          <note>
            Anf. 55 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det är riktigt att Socialdemokraterna har haft ett
            stort ansvar för Sveriges politik och ekonomi under mycket lång
            tid. Men det är tyvärr så att
          </note>
          <note>
            Socialdemokraterna inte har kunnat bestämma över att det inte
            har byggts några bostäder de senaste åren i
          </note>
          <note>
            Stockholm under moderat ledning. Socialdemokraterna har inte
            kunnat bestämma när Danderyd inte har byggt några bostäder under
            de tio tjugo senaste åren.
          </note>
          <note>
            Socialdemokraterna har inte kunnat bestämma över att det likaledes
            moderatstyrda Lidingö strängt taget inte byggde några bostäder.
          </note>
          <note>
            Det är tyvärr så att om interpellanten och hennes parti, Moderata
            samlingspartiet, hade hjälpt till och byggt bostäder hade de kunnat
            dämpa prisutvecklingen också i Stockholmsområdet. Men det har
            inte funnits någon som helst vilja. Det finns en hel del på
          </note>
          <note>
            Moderata samlingspartiets samvete som man skulle kunna försöka
            rätta till för framtiden.
          </note>
          <note>
            Jag tycker att det är viktigt att vi är korrekta på så vis att
            vi pekar på att boendekostnadernas andel av hela hushållsekonomin
            faktiskt har minskat något de senaste åren. Boendekostnadernas
            andel är dessutom något lägre bland småhusägare än bland hyresgäster.
          </note>
          <note>
            Jag tycker att det också är viktigt att ha i minnet att den andel
            som fastighetsskatten utgör av boendekostnaden i de allra flesta
            fallen är en relativt liten del. Det är andra kostnader, energikostnader
            och kapitalkostnader, som kanske är helt dominerande i boendekostnaden.
          </note>
          <note>
            Jag är övertygad om att många äldre människor, många låginkomsttagare,
            är väldigt glada och tacksamma över den begränsningsregel som
            gör att ingen längre behöver betala mer än högst 5 % av sin inkomst
            i fastighetsskatt. Den regeln har Moderaterna bekämpat. Därför
            är det kanske 100 000 människor som hade fått ännu högre skatter
            om inte den hade genomförts. Jag tycker på den punkten att Moderaterna
            är missunnsamma mot just äldre människor och mot låginkomsttagare
            som har stor glädje av just begränsningsregeln.
          </note>
          <note>
            Det är ändå så att om man totalt sett inte vill minska inkomsterna
            till staten från fastighetsskatten, och vi har haft som ambition
            att ha ungefär samma antal miljarder kronor till statskassan under
            senare tid från fastighetsskatten, kan det handla om att man ibland
            måste göra omfördelningar. Omfördelningar sker på det sättet att
            om vissa fastigheter stiger kraftigt i värde får man naturligtvis
            betala mer i fastighetsskatt, och andra som omvänt via den sänkning
            som har skett av fastighetsskatten från 1 ½ % till 1 %
          </note>
          <note>
            har fått betala mindre. Om vi har en kapitalbeskattning tycker
            jag att det är rimligt att den som har mer kapital också betalar
            mer skatt än den som har mindre kapital. Det vore ur den synpunkten
            inte särskilt rättvist om man gjorde en annan inriktning på kapitalbeskattning
            just när det gäller fastigheter.
          </note>
          <note>
            Till sist vill jag notera, vilket interpellanten inte riktigt
            uppfattar uppenbarligen, att vi i allra högsta grad har gjort
            justeringar när det gäller förmögenhetsskatten så att antalet
            personer som i dag betalar förmögenhetsskatt i stort sett är halverat
            jämfört med tidigare. Det är en anpassning som har skett inte
            minst i Stockholmsområdet och i andra delar av landet där det
            har varit en kraftig ökning av fastighetspriserna. På så vis är
            det många färre, kanske 300 000
          </note>
          <note>
            färre familjer, som i dagsläget betalar förmögenhetsskatt på
            sin fastighet.
          </note>
          <note>
            Anf. 56 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Finansministern svänger sig alltid med genomsnittssiffrorna.
            Han ser till systemet, men han ser aldrig till de enskilda människor
            som drabbas.
          </note>
          <note>
            Då kan man få höra dessa resonemang.
          </note>
          <note>
            Finansministern vet att Moderaterna vill avskaffa fastighetsskatten.
            Vi vill ha en frysning som ligger på
          </note>
          <note>
            1997 års nivå. Då skulle höjningarna över huvud taget aldrig
            slå igenom. För oss moderater är det välfärd att ha råd att bo
            kvar - till skillnad från Socialdemokraterna.
          </note>
          <note>
            Det hjälper inte. En orättfärdig skatt blir inte bättre av att
            den broderas in i något rosenrött lapptäcke.
          </note>
          <note>
            Det är vad ni håller på med. Det blir inte mer acceptabelt med
            en begränsningsregel, dämpningsregel och så vidare. Småhusägare
            behöver en förutsägbarhet, så att de vet att allt inte över en
            natt stjälps över ända och att de måste flytta.
          </note>
          <note>
            Jag undrar ofta om ni på Socialdemokraternas möten, när ni sjunger
            Internationalen, aldrig sjunger versen: "Båd' stat och lagar oss
            förtrycka, vi under skatter digna ner." Är den för otäck för att
            sjunga?
          </note>
          <note>
            Jag kan konstatera att jag inte har fått det besked jag hade
            hoppats på, nämligen att finansministern kan se till de enskilda,
            inte bara till sitt system, och säga:
          </note>
          <note>
            "Okej, vi fryser taxeringsvärdena eftersom det pågår en utredning."
          </note>
          <note>
            Under tiden går flyttlassen. Jag får inte beskedet.
          </note>
          <note>
            Finansministern har en replik till. Kanske får jag det beskedet.
            Men hittills tyder allt på att det tvärtom ska utredas och utredas,
            och de som inte klarar sig får flytta.
          </note>
          <note>
            Anf. 57 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Fakta är att de justeringar som regeringen har gjort
            av fastighetsskatten under senare tid har inneburit att två tredjedelar
            av alla fastighetsägare har fått sänkt skatt. Faktum är att antalet
            personer som betalar förmögenhetsskatt har halverats på ett par
            tre år. Det innebär att det är några hundratusen familjer som
            på så vis har fått en betydligt bättre situation eftersom de inte
            längre betalar förmögenhetsskatt på sina fastigheter. Det är dessutom
            ett faktum att ungefär 100 000, oftast äldre eller låginkomsttagare,
            som har fått sänkt skatt via den särskilda begränsningsregeln.
            Det döljer också interpellanten.
          </note>
          <note>
            Det är Moderata samlingspartiet som säger sig vara mot fastighetsskatt.
            Men inte ens Moderata samlingspartiet har föreslagit att fastighetsskatten
            ska bort den här mandatperioden. Man har inte orkat finansiera
            det hela. Om de skulle föreslå att fastighetsskatten ska bort
            skulle Moderata samlingspartiet tvingas finansiera den genom att
            till exempel slopa barnbidraget helt. Inte ens Moderata samlingspartiet
            vill vara så cyniskt mot barnfamiljerna att man vill ta bort barnbidragen.
            Därför tvingas Moderata samlingspartiet acceptera att ha kvar
            fastighetsskatten till och med i sina egna förslag.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2002/03:52 om studenters studiesociala
            situation
          </note>
          <note type="speaker">
            Anf. 58 Statsrådet BERIT ANDNOR (s):
          </note>
          <note>
            Fru talman! Torsten Lindström har frågat mig vad jag avser att
            göra för att underlätta situationen för studenter med familj samt
            vad jag avser göra för att den studiesociala utredningen ska ge
            en fullständig bild med förslag till åtgärder för hur studenters
            studiesociala situation ser ut. Han har vidare frågat mig om hur
            jag motiverar att studenters studiesociala situation inte utreds
            parlamentariskt för att skapa en bred politisk enighet.
          </note>
          <note>
            Studenters behov av ekonomiskt stöd under studietiden är mycket
            skiftande. Studiestödssystemet är tänkt att fungera tillsammans
            med övriga trygghetssystem, där de olika systemen dock har sina
            speciella roller i samhället. Numera är det inte ovanligt att
            en person varvar kortare arbeten med arbetslöshet, studier, föräldraledighet
            och så vidare. Det innebär att olika system ställs mot varandra.
            En person som omfattas av flera olika bestämmelser rör sig mellan
            dessa system, och problem kan därför uppstå på grund av att de
            aktuella systemen är uppbyggda med olika mål och syften.
          </note>
          <note>
            Regeringens utgångspunkt för Studiesociala utredningen är att
            grundstrukturen i befintliga system ska ligga fast. Till de grundläggande
            principerna hör bland annat inkomstbortfallsprincipen.
          </note>
          <note>
            Det har emellertid framförts kritik mot den nuvarande ordningen.
            Bland annat har vissa kvalifikationsvillkor som finns inom sjuk-,
            föräldra- och arbetslöshetsförsäkringen samt vissa andra kriterier
            som gäller för till exempel ekonomiskt bistånd och bostadsbidrag
            ifrågasatts. Det behövs därför en samlad granskning av hur de
            olika förmånssystem som studerande kan beröras av under studietiden,
            inklusive studieuppehåll, samspelar. Vidare behöver gränssnitten
            kartläggas.
          </note>
          <note>
            Mot denna bakgrund har regeringen beslutat att tillsätta en studiesocial
            utredning. Utredaren ska göra en samlad analys av den ekonomiska
            och sociala situationen för studerande på olika utbildningsnivåer
            under den samlade studietiden, inklusive studieuppehåll. Utredaren
            ska, mot bakgrund av de studerandes skiftande sociala situation,
            också kartlägga samspelet mellan studiestödssystemet och andra
            förmånssystem som socialförsäkringssystemet inklusive bostadsbidragssystemet
            samt det ekonomiska biståndet enligt socialtjänstlagen och arbetslöshetsförsäkringen.
            Om utredaren finner alternativa möjligheter att förtydliga gränserna
            mellan systemen ska sådana möjligheter och konsekvenserna av dem
            redovisas.
          </note>
          <note>
            Det nya studiestödssystemet trädde i kraft den 1
          </note>
          <note>
            juli 2001. Den princip om gränsdragning mellan trygghetssystem
            som har varit dominerande sedan lång tid har varit att stödja
            respektive grupp inom det system som de huvudsakligen hör hemma
            i. Till exempel bör barnfamiljerna stödjas inom den ekonomiska
            familjepolitiken och arbetslösa inom arbetsmarknadspolitiken.
          </note>
          <note>
            Regeringen efterfrågar i första hand en analys av de studerandes
            situation. Jag utgår från att Studiesociala utredningen kommer
            att lämna ett brett kunskapsunderlag som kan ligga till grund
            för framtida diskussioner och förändringar av de studerandes situation.
          </note>
          <note>
            Mot bakgrund av att direktiven i huvudsak fokuserar på en analys
            och kartläggning av de studerandes situation har regeringen bedömt
            att detta bäst sker genom tillsättande av en särskild utredare.
          </note>
          <note type="speaker">
            Anf. 59 TORSTEN LINDSTRÖM (kd):
          </note>
          <note>
            Fru talman! Jag vill allra först tacka statsrådet
          </note>
          <note>
            Andnor för svaret på min interpellation.
          </note>
          <note>
            I takt med att vårt samhälle förändras i riktning mot ett dynamiskt
            kunskapssamhälle kommer nya studerandegrupper till våra högskolor
            och läroinrättningar. Schablonbilden av den klassiske studenten,
            den frejdige 19-åringen som lämnar gymnasium och föräldrahem för
            ett studentliv där nöje och studier är av ungefär samma vikt och
            som det sociala systemet i hög grad är uppbyggt kring, stämmer
            inte längre med verkligheten. Alltfler äldre, alltfler med egen
            familj och alltfler med icke-traditionell bakgrund börjar studera.
            Det är bra. Det bidrar till att riva den sociala snedrekryteringen
            och att rusta Sverige som kunskapsnation.
          </note>
          <note>
            Fortfarande är dock samhällets strukturer för studerande inte
            anpassade till stora studentgrupper.
          </note>
          <note>
            Många studerar också för att gå vidare till akademiska låglöneyrken
            utan några egentliga ekonomiska drivkrafter. Det är därför en
            grundläggande förutsättning att det finns möjligheter till en
            dräglig vardagstillvaro under studieåren.
          </note>
          <note>
            En av dessa murar handlar om att skapa drägliga levnadsvillkor
            för de studenter som har barn. De är många. Det är faktiskt 52
            000 studenter som har barn.
          </note>
          <note>
            Det här är viktigt också ur det barnperspektiv som statsrådet
            Andnor ansvarar för i regeringen. Det kan inte vara rimligt att
            vissa barn föds till och växer upp under knappare omständigheter
            bara för att deras föräldrar studerar. Det kan i längden inte
            heller vara acceptabelt att just studenter som är föräldrar av
            samhällssystemet inte blir synliggjorda utan i stället bedömda
            efter normer som skapats utifrån andras verklighet. Systemet är
            i dag uppbyggt och anpassat efter dem som yrkesarbetar, inte efter
            dem som studerar.
          </note>
          <note>
            Statsrådet säger i dag i sitt svar att studiestödssystemet är
            tänkt att fungera tillsammans med övriga trygghetssystem. Men
            det gör det ju inte. Det får ytterst märkliga konsekvenser för
            de studenter som har barn. Det handlar inte minst om vardagen.
            Bland studerande med barn var 1998 var tredje tvungen att ansöka
            om socialbidrag för att klara försörjningen.
          </note>
          <note>
            Bland ensamstående föräldrar som studerar var andelen så hög
            som 87 %. Systemet medger alltså inte att de flesta kan klara
            sig själva. I stället tvingas de till socialbidrag för att klara
            sin vardag. Att sedan de sociala myndigheterna i olika kommuner
            har haft olika bevekelsegrunder i sina bedömningar av studenternas
            situation gör inte precis saken bättre. Frågan är om statsrådet
            tycker att det är rimligt att så många tvingas söka socialbidrag.
          </note>
          <note>
            Vi kristdemokrater menar att det är av yttersta vikt att det
            är rimliga och rättvisa villkor för dem som studerar, både för
            barnens och för de vuxnas skull.
          </note>
          <note>
            Det går inte att ensidigt hävda principer - inte heller att de
            olika systemens samlade effekt inte ska beaktas. I stället krävs,
            menar vi, ett samlande helhetsgrepp över de studerandes hela situation.
            Frågan är om statsrådet är berett att medverka till ett sådant
            helhetsperspektiv.
          </note>
          <note>
            Fru talman! Det är tråkigt att situationen för studerande med
            barn i så hög grad negligerats de senaste åren. Vi kristdemokrater
            har länge krävt en studiesocial utredning för att bland annat
            se över detta. Till sist kom en utredning. Men det är en utredning
            med begränsat mandat, och den är inte parlamentarisk.
          </note>
          <note>
            Frågan är därför om den inte saknar den tyngd som vore behövlig
            för att klara de komplicerade frågor som måste lösas.
          </note>
          <note>
            Fru talman! Flera frågor är ännu olösta, och jag hoppas att statsrådet
            vill bidra till att räta ut en del av dessa frågetecken.
          </note>
          <note type="speaker">
            Anf. 60 Statsrådet BERIT ANDNOR (s):
          </note>
          <note>
            Fru talman! Själva bakgrunden till den studiesociala utredningen
            är just att man vill kartlägga och analysera hur situationen ser
            ut. Precis som Torsten
          </note>
          <note>
            Lindström säger ser studerandes situation väldigt olika ut. Alla
            studenter ser inte likadana ut. Förhållandena varierar.
          </note>
          <note>
            Det studiestödssystem som introducerades den 1 juli 2001 innebar
            betydande förbättringar för dem som studerar. Det har varit i
            kraft en ganska kort tid, och vi håller på att fundera på hur
            man ska följa upp och utvärdera detta system och se hur det fungerar
            i praktiken. Det är ett särskilt spår i detta.
          </note>
          <note>
            Det som är viktigt, och som är uppgiften för den utredning som
            nu har tillsatts, är att belysa hur de olika systemen samverkar,
            var det finns problem och hur vi ska kunna komma till rätta med
            de problem och svårigheter som vi ser.
          </note>
          <note>
            Grunden för direktiven från regeringens sida är att se hur vi
            kan få detta att fungera väl. Många gånger är det flera olika
            förmånssystem som är inblandade. De som studerar och har familj
            har ju ofta ett arbetsliv bakom sig och har då också varit inne
            på arbetsmarknaden och skapat sig grunder för att få tillgång
            till de system som är förenade med vissa kvalifikationskrav.
          </note>
          <note>
            Det är den ena delen. Frågan är hur detta kan se ut, och hur
            det samverkar med vartannat.
          </note>
          <note>
            Det andra är att vi också vill underlätta det livslånga lärandet.
            Vi är i en helt annan situation i dag.
          </note>
          <note>
            Man går ut och in i studielivet på ett helt annat sätt än man
            gjorde tidigare. Sedan finns barnens bästa med i grunderna för
            de direktiv som vi har lämnat.
          </note>
          <note>
            Jag tror att just denna utredning kommer att ge mycket värdefulla
            underlag för de bedömningar som vi sedan ska göra. Men det är
            alltid värdefullt att skaffa sig en god kunskap och en god analys
            av hur systemen ser ut och hur de samverkar innan man går in i
            en fas som innebär att man ska fatta beslut som får långtgående
            konsekvenser och berör enskilda individer på ett mycket tydligt
            sätt.
          </note>
          <note>
            Sedan den studiesociala utredningen tillsattes har vi i departementet
            börjat förbereda tilläggsdirektiv till den. Detta innebär att
            utredningen också får i uppdrag att se över ett barntillägg inom
            studiestödet. Jag tycker att det finns all anledning att titta
            över även det i denna utredning.
          </note>
          <note type="speaker">
            Anf. 61 TORSTEN LINDSTRÖM (kd):
          </note>
          <note>
            Fru talman! Det är positivt att statsrådet och jag är överens
            om att Sveriges framtid i hög grad kommer att avgöras av vilken
            kunskapsnivå vi har. Det är därför nödvändigt att systemet är
            utformat så att det är lättare för människor att gå in i och ut
            ur högre studier.
          </note>
          <note>
            Låt mig ändå ge ett kort exempel. Det händer ju att studenter
            blir föräldrar. Om en student blir förälder - får barn - är inte
            samhällets regler i dag anpassade till studentsituationen. Ett
            exempel är den manlige student som blir pappa och tar ut de tio
            pappadagar som han har rätt till. Om han under de dagarna missar
            en tenta eller en annan examination och därmed riskerar att i
            ett längre perspektiv förlora studiemedlen står han i dag rättslös,
            just därför att systemen inte är harmoniserade och inte hänger
            ihop.
          </note>
          <note>
            Statsrådet hänvisar till direktiven för den studiesociala utredningen.
            Då frågar jag mig: Borde inte utredningen handla om att i stället
            för att förtydliga gränserna - som statsrådet sade i sitt svar
            - se över gränserna, att gå över gränserna, se helheten och låta
            ett helhetsperspektiv på studenternas situation vara rådande?
            Utredningsdirektiven ger intryck av att vara lite tunna och tillkomna
            i all hast. Därför är det bra att statsrådet nu ger tilläggsdirektiv.
          </note>
          <note>
            Jag vill skicka med frågan varför utredningen inte får föreslå
            något när det gäller arbetslöshetsförsäkringens samspel med studiestödssystemet.
            I de nuvarande direktiven står det att utredningen ska kartlägga.
            Varför får inte utredningen mandat att föreslå och att ta steget
            fullt ut? Varför vill inte regeringen låta utredningen göra det?
          </note>
          <note>
            I utredningens direktiv står vidare att utredningen ska kartlägga
            och lämna underlag. statsrådet talar om att det så småningom kommer
            förslag. Men detta, fru talman, är ju en situation som brådskar.
            Vi har studenter som i dag kläms mellan de olika systemen.
          </note>
          <note>
            Frågan är då: När kommer dessa ordentliga, genomarbetade förankrade
            förslag där just studentens situation sätts i centrum och de olika
            systemen får bli harmoniserade och inte tillåts att fortsätta
            krocka med varandra?
          </note>
          <note>
            Jag vill också peka på den grundstruktur som statsrådet säger
            ska ligga fast, till exempel inkomstbortfallsprincipen. Den kan
            vi i många avseenden vara överens om, men om den ska ligga fast
            även för studenter, hur ska det då någonsin vara möjligt att hitta
            de lösningar som innebär att just studenterna får drägliga levnadsvillkor?
            Inkomstbortfallsprincipen utgår ju från dem som yrkesarbetar,
            inte från dem som studerar.
          </note>
          <note>
            Sedan är jag nyfiken på den situation det relaterades till tidigare:
            Det är så många studenter som i dag tvingas söka socialbidrag.
            Tycker verkligen statsrådet att det är en tillfredsställande situation?
            Vore det inte dags att se över systemen ur ett helhetsperspektiv
            och komma med förslag som bringar en förändring till stånd?
          </note>
          <note type="speaker">
            Anf. 62 Statsrådet BERIT ANDNOR (s):
          </note>
          <note>
            Fru talman! Helheten, Torsten Lindström, är för mig oerhört viktig
            och central - att se helheten i de förslag och de beslut som fattas
            i denna kammare.
          </note>
          <note>
            Därför är det naturligtvis oerhört viktigt att vi får ett korrekt
            underlag innan man tar beslut som får långtgående konsekvenser.
            Därav denna utredning.
          </note>
          <note>
            Det krävs en omfattande kartläggning och en analys av hur systemen
            samverkar. Jag har uppfattat det som att vi är överens om att
            studenter inte är en enhetlig grupp. Den ser väldigt olika ut.
            Vi är i en ny situation där man går in och ut i studier på ett
            helt annat sätt än tidigare.
          </note>
          <note>
            Det krävs att vi noga analyserar de socialförsäkringssystem som
            vi har byggt upp utifrån inkomstbortfallsprincipen och hur detta
            samspelar med den nya situation som de studerande befinner sig
            i. Här kan det finnas gränssnitt som är intressanta och som vi
            bör utveckla vidare eller förändra i förhållande till att samhällsstrukturen
            har förändrats och att situationen har förändrats för de studerande.
            Det är detta som är själva bakgrunden till denna utredning.
          </note>
          <note>
            Jag är inte alls så pessimistiskt lagd som Torsten
          </note>
          <note>
            Lindström. Jag tror att denna kartläggning och analys är oerhört
            värdefull och viktig och kommer att vara helt nödvändig för de
            avvägningar som vi måste göra framöver.
          </note>
          <note>
            Det sätt att organisera studerandet som vi har bygger på gamla
            traditionella sätt att organisera studerandet. Med de långa studieuppehåll
            som förekommer finns det kanske anledning att fundera på även
            den frågan i detta sammanhang.
          </note>
          <note>
            Jag är naturligtvis inte nöjd med att studenter tvingas vända
            sig till socialkontoren för att trygga sin försörjning med socialbidrag.
            Det är det yttersta skyddsnätet som vi har, och vi ska naturligtvis
            försöka bygga system som gör att vi helt undviker den typ av behov.
            Ett av de mål som den socialdemokratiska regeringen har satt upp
            är att halvera socialbidragsberoendet. Det är oerhört centralt
            och viktigt för oss.
          </note>
          <note>
            Men vi måste också, Torsten Lindström, se just på helheten och
            se hur vi kan bevara principerna för den generella välfärden med
            ett hänsynstagande till dem som studerar. Det är detta som det
            handlar om. Jag är inte beredd att göra avkall på det som är grunderna
            för den generella välfärden, eftersom det är av mycket stort värde
            för hela den svenska välfärdspolitiken som har varit så framgångsrik
            när det gäller att omfördela risker och kostnader under livet
            mellan grupper av personer och som dessutom har lett till att
            vi också har ganska små skillnader i samhället mellan olika grupper.
          </note>
          <note>
            Torsten Lindström måste väl ändå hålla med mig om att det är
            oerhört viktiga principer som ligger till grund för det svenska
            välfärdssystemet och att det är något som vi inte bör göra avkall
            på. Samtidigt ska vi naturligtvis se till att se över hur dessa
            system samverkar och hur samspelet är för dem som studerar och
            har familj och barn. Det är ju det som denna utredning syftar
            till.
          </note>
          <note type="speaker">
            Anf. 63 TORSTEN LINDSTRÖM (kd):
          </note>
          <note>
            Fru talman! Självfallet är det viktigt med principer. Samtidigt
            gäller det, utifrån åtminstone den människosyn som jag omfattar,
            att se att människor också är människor, att människor är individer
            och har varierande förutsättningar. Det måste man också beakta
            när man talar om hur system ska läggas upp.
          </note>
          <note>
            Nu tycker jag att det är bra att statsrådet och jag är överens
            om att det är viktigt att se över dessa olika system. Jag önskar
            att statsrådet tyckte att det var lika angeläget att också initiera
            en ännu större översyn.
          </note>
          <note>
            Jag återkommer till detta med till exempel arbetslöshetsförsäkringens
            samspel med studiestödssystemet.
          </note>
          <note>
            Varför får utredningen inte komma med förslag när det gäller
            det? I de nuvarande direktiven står det bara att utredningen ska
            kartlägga. Statsrådet har ju alla möjligheter att ta med det i
            sina tilläggsdirektiv som hon nu tänker ge till utredningen.
          </note>
          <note>
            Jag vill också peka på vikten av att återigen se ett helhetsperspektiv.
            De ekonomiska förutsättningarna, eller snarare bristen på ekonomiska
            förutsättningar, skapar och bidrar till att skapa en stor stress
            hos många studenter. Det är självklart en stress som också påverkar
            barnen. Det är också viktigt ur ett barnperspektiv att hitta lösningarna.
          </note>
          <note>
            Det borde därför återigen vara viktigt att i en utredning ompröva
            dessa olika principer just för att människor inte ska komma i
            kläm. Det borde vara tillåtet att ompröva både inkomstbortfallsprincipen
            och arbetslöshetsförsäkringen, att se en helhet, att skapa ett
            helhetsperspektiv och att låta systemen samverka och inte som
            i dag att var och en verkar utifrån sina förutsättningar.
          </note>
          <note>
            Nu uppfattar jag ändå att statsrådet är beredd att se över detta
            på ett mer omfattande sätt än vad som har angetts i de tidigare
            direktiven.
          </note>
          <note>
            Min fråga är därför när statsrådet tror att vi i riksdagen kan
            ta ställning till förslag för att på allvar skapa en situation
            där våra studenter får drägliga villkor i sin vardag.
          </note>
          <note type="speaker">
            Anf. 64 Statsrådet BERIT ANDNOR (s):
          </note>
          <note>
            Fru talman! Utredningen har tid att arbeta med denna fråga fram
            till den 31 december 2003. Det är den tid som vi har satt. Jag
            har icke för avsikt att lägga fram några ytterligare och kompletterande
            direktiv till denna utredning än vad jag nämnde tidigare, nämligen
            det som avser barntillägget.
          </note>
          <note>
            Utredningen har ett omfattande uppdrag. Det handlar om att kartlägga
            och analysera gränssnittet och samverkan mellan socialförsäkringssystemet
            och studiestödssystemet utifrån den förändrade situation som vi
            i dag ser att många studenter lever i. De går in och ut mellan
            arbetsliv och studier, och många har också barn och har hunnit
            etablera sig i samhället.
          </note>
          <note>
            Jag är däremot inte beredd att ompröva de grundläggande principerna
            för det svenska välfärdssystemet, såsom jag tycker att Torsten
            Lindström ändå andas mellan raderna och något lättvindigt är beredd
            att göra. Det är mig helt främmande.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2002/03:55 om LSS-
          </note>
          <note>
            lagstiftningen
          </note>
          <note type="speaker">
            Anf. 65 Statsrådet BERIT ANDNOR (s):
          </note>
          <note>
            Fru talman! Hans Backman har frågat Lars Engqvist om han avser
            att ta initiativ till att ansvaret för de första 20 assistanstimmarna
            återförs från kommunerna till försäkringskassan och därmed statsbudgeten.
            Då handikappfrågorna efter regeringsombildningen ligger inom mitt
            ansvarsområde besvarar jag frågan.
          </note>
          <note>
            Den svenska handikappolitiken grundar sig på idén om allas rätt
            till deltagande på lika villkor. Vi har gått från ett patientperspektiv
            till ett medborgarperspektiv. Handikappolitik är en fråga om mänskliga
            rättigheter, om rätten för personer med funktionshinder att leva
            som alla andra. Därför är våra nationella mål för handikappolitiken
            mångfald, delaktighet och jämlikhet.
          </note>
          <note>
            Syftet med personlig assistans och assistansersättning är att
            stärka den enskildes möjlighet att leva ett självständigt och
            oberoende liv. Vi vet att assistansreformen har inneburit ökad
            valfrihet, större inflytande och bättre livskvalitet för många
            människor med funktionshinder. Regeringen anser därför att det
            är mycket viktigt att intentionerna i assistansreformen vidmakthålls.
          </note>
          <note>
            Redan ett år efter att lagen om assistansersättning trätt i kraft
            visade det sig att kostnaderna för den statliga assistansersättningen
            blivit väsentligt högre än vad som beräknats. En förklaring som
            gavs var att ansvarsfördelningen mellan staten och kommunerna
            kunde medföra ekonomiska motiv för kommunerna att förskjuta kostnaderna
            till staten via assistansreformen.
          </note>
          <note>
            Regeringen ansåg det viktigt att utforma finansieringen av assistansersättningen
            så att den stimulerar kommunerna till att pröva behovet av stödinsatser
            enbart utifrån den enskildes situation och behov. Det ska inte
            finnas ekonomiska incitament för kommunerna att omdefiniera behov
            av andra insatser till personlig assistans. Regeringen föreslog
            därför att kommunerna skulle finansiera de första 20 timmarna
            per vecka för alla som får assistansersättning. Såväl
          </note>
          <note>
            1989 års handikapputredning som Assistansutredningen hade framhållit
            just detta och pekat ut kommunernas grundläggande ansvar för personlig
            assistans. 1989 års handikapputredning framhöll bland annat att
            stödet från socialförsäkringen ska ses som ett komplement till
            det ansvar som kommunerna har.
          </note>
          <note>
            Jag anser att genom att lägga ansvaret för personlig assistans
            och de olika insatserna enligt LSS hos kommunerna, så tydliggjordes
            funktionshindrades roll som kommunmedborgare på samma villkor
            som andra. Personer som har så omfattande behov av stöd att de
            har rätt till insatser enligt LSS ska kunna få denna service genom
            de organ som svarar för service av motsvarande slag till alla
            andra. I enlighet med den nationella handlingsplanen för handikappolitiken
            utgår regeringen från att stödet till personer med omfattande
            funktionshinder inte ska särbehandlas utan på ett naturligt sätt
            finnas med i respektive huvudmans ansvarsområde. Kommunerna bör
            därför ha ett samlat ansvar för att tillgodose enskildas behov
            av boende, service och vård.
          </note>
          <note>
            Jag vill också påpeka att staten tar ett betydande ansvar för
            reformen, vilket jag tycker är en självklarhet. Vi visste redan
            från början att kostnaderna för personlig assistans skulle kunna
            skilja sig stort från kommun till kommun. Genom att stödet administreras
            av de allmänna försäkringskassorna skapas en solidarisk finansiering
            av kostnader för stora stödbehov inom kommunerna.
          </note>
          <note>
            På samma sätt har en utredning arbetat med hur kommunerna som
            kollektiv skulle kunna ta ett gemensamt ansvar för kostnader som
            uppkommer på grund av LSS. Utredningen om utjämning av LSS-
          </note>
          <note>
            kostnader inlämnade sitt slutbetänkande till regeringen den 21
            november i år.
          </note>
          <note>
            Jag avser därför inte att ta initiativ till att återföra hela
            kostnaden för personlig assistans på staten. I
          </note>
          <note>
            LSS står det att verksamhet enligt denna lag ska främja jämlikhet
            i levnadsvillkor och delaktighet i samhällslivet. Målet ska vara
            att den enskilde får möjlighet att leva som andra. Jag anser att
            vi, om vi skulle frånta kommunerna det grundläggande ansvaret
            för alla sina kommunmedborgare, med eller utan personlig assistans,
            då också har tagit ett första steg på vägen mot en försämring
            av den rättighetslag som är grundläggande för så många.
          </note>
          <note type="speaker">
            Anf. 66 HANS BACKMAN (fp):
          </note>
          <note>
            Fru talman! Jag vill tacka statsrådet för svaret.
          </note>
          <note>
            Handikappreformen med rätten till personlig assistans för funktionshindrade
            innebar en frihetsrevolution för dem som fick den här hjälpen.
            Den gav tusentals personer med funktionshinder möjlighet att ta
            makten över sina liv och att leva självständigt.
          </note>
          <note>
            Den rättighetslag för funktionshindrade som kallas för LSS och
            som vi i Folkpartiet drev fram 1993
          </note>
          <note>
            innebar stöd och service till vissa funktionshindrade -
          </note>
          <note>
            grundstenen i det som kom att kallas för handikappreformen.
          </note>
          <note>
            Den stimulans som statsrådet anser att kommunerna fått genom
            att ett ekonomiskt delansvar för LSS
          </note>
          <note>
            överförts till kommunerna har, tyvärr, i mångt och mycket i praktiken
            inneburit en försämring av handikappreformen eftersom rätten till
            personlig assistans har skurits ned.
          </note>
          <note>
            Statsrådet säger i sitt svar att regeringen vet att assistansreformen
            inneburit en ökad valfrihet, ett större inflytande och en bättre
            livskvalitet för många personer med funktionshinder. Statsrådet
            säger också att regeringen anser det vara mycket viktigt att intentionerna
            i assistansreformen vidmakthålls. Problemet med regeringens politik
            i denna fråga är dock, som jag ser det, just att dessa intentioner
            i assistansreformen inte har kunnat vidmakthållas.
          </note>
          <note>
            I mitt län, Gävleborgs län, har vi i dag 85 ej verkställda beslut
            om personlig assistans. Detta är ett brott mot lagen, som säger
            att besluten ska verkställas omgående. JO brukar acceptera tre
            månaders dröjsmål men det tar mycket längre tid än så.
          </note>
          <note>
            Vad som hänt är att kostnadsansvaret för de 20
          </note>
          <note>
            första assistanstimmarna i och med vårbudgeten 1997
          </note>
          <note>
            vältrades tillbaka på kommunerna. För de människor som berörs
            har detta delvis inneburit en återgång till situationen före handikappreformen,
            då de var beroende av den enskilda kommunens välvilja och där
            insatserna väldigt mycket skilde mellan kommunerna.
          </note>
          <note>
            Förändringen har också medfört att assistansreformens karaktär
            av rättighetslagstiftning ständigt är ifrågasatt av en kommunal
            förvaltning. Dessutom har assistansverksamheten i en del fall
            ekonomiskt blivit onormalt betungande för vissa kommuner, medan
            andra har mindre utgifter för sina LSS-kostnader.
          </note>
          <note>
            Därför föreslår vi i Folkpartiet i vår budgetmotion att riksdagen
            ska återföra ansvaret för de första 20
          </note>
          <note>
            assistanskommunerna från kommunerna till försäkringskassan och
            därmed till statsbudgeten.
          </note>
          <note>
            Många funktionshindrade har också fått sin rätt till personlig
            assistans omprövad. Även möjligheten att kombinera personlig assistans
            med andra insatser enligt LSS i skola och förskola har inskränkts.
            För att barn med funktionshinder ska vara garanterade personlig
            assistans krävs det att de har fler än ett funktionshinder och
            ett omvårdnadsbehov som överstiger tolv timmar per dag.
          </note>
          <note>
            Vi i Folkpartiet anser att rätten till personlig assistans i
            förskola och skola ska återställas. Dessutom vill vi att den personliga
            assistenten ska användas mer i arbetslivet.
          </note>
          <note>
            För nämnda åtgärder föreslår Folkpartiet 300
          </note>
          <note>
            miljoner kronor mer än vad regeringen anslår i sin budgetproposition.
            Detta ser jag som en prioriterad åtgärd eftersom det är viktigt
            att LSS återfår sin status som rättighetslagstiftning.
          </note>
          <note>
            Jag tror inte att de målsättningar som vi i Folkpartiet har med
            lagen om stöd och service kan finansieras på annat sätt än att
            staten fullt ut tar över ansvaret för lagen. Jag undrar om statsrådet
            tror det.
          </note>
          <note type="speaker">
            Anf. 67 Statsrådet BERIT ANDNOR (s):
          </note>
          <note>
            Fru talman! Jag uppskattar verkligen den överensstämmelse som
            finns mellan oss när det gäller själva grunderna för den rättighetslagstiftning
            som vi har här. Detta är oerhört viktigt när det gäller att skapa
            delaktighet och jämlikhet i samhället. Det är oerhört viktigt
            att slå vakt om de principer som ligger till grund för just LSS
            och LASS. Jag vill alltså verkligen betona att jag uppskattar
            enigheten och överensstämmelsen mellan oss i fråga om de grundläggande
            värderingarna.
          </note>
          <note>
            Jag vill också säga att det som var tydligt i den handikapputredning
            som ligger till grund för hela reformen var just att kommunerna
            skulle ha ett ansvar. Det var vad man sade i Handikapputredningen
            och också i Assistansutredningen. Den princip som varit vägledande
            för oss när vi under de senaste 20-
          </note>
          <note>
            30 åren utformat handikappolitiken har ju varit att vi inte ska
            skilja på människor. Du och jag och alla andra är lika mycket
            värda. Du och jag och alla andra är kommunmedborgare - vi är precis
            som alla andra.
          </note>
          <note>
            Det ska inte spela någon roll vem man är eller om man har ett
            funktionshinder. Det har varit den vägledande principen när vi
            byggt upp handikappolitiken -
          </note>
          <note>
            en oerhört viktig princip som har lett till en otrolig förändring
            i hela utformningen av stödsystemen och det sätt på vilket vi
            har byggt upp våra stödsystem.
          </note>
          <note>
            Den principen måste vi vara väldigt rädda om.
          </note>
          <note>
            Jag känner stor oro för vad som skulle inträffa om vi fick en
            situation där vi gick tillbaka till något som vi en gång i världen
            hade då staten hade ansvaret för vissa grupper i samhället. Så
            vill inte jag ha det. Jag vill ha ett samhälle som i stora mått
            präglas av jämlikhet och delaktighet. Men sedan ska staten ta
            sitt ansvar. Vi ska inte acceptera att det finns stora skillnader
            mellan olika kommuner eller till och med mellan olika delar av
            kommuner. Det är inte acceptabelt.
          </note>
          <note>
            Hans Backman säger att vi i samband med vårbudgeten 1997 vältrade
            över kostnader på kommunerna. Det stämmer inte riktigt, utan vi
            har kompenserat genom det generella statsbidraget.
          </note>
          <note>
            Hans Backman säger också att det finns problem med kommunernas
            verkställighet beträffande beslut som fattats. Jag delar den oro
            som vi kan se när det gäller det lagtrots som finns. Det är också
            bakgrunden till de sanktionsavgifter som vi införde vid halvårsskiftet
            i år. Jag anser inte att detta är acceptabelt. Jag anser inte
            att vi löser frågan genom att staten tar över det här ansvaret.
            I stället tror jag att det är väldigt viktigt att vi håller fast
            vid de principer som ligger till grund för hur vi har utformat
            handikappolitiken. Där har det funnits en stor enighet i det svenska
            samhället om sättet att se på människor - att vi inte gör skillnad.
          </note>
          <note>
            Jag vill inte ha en sådan situation där vi på nytt ska peka ut
            den ene eller den andre och säga: Just du där, dig ska staten
            ta ett ansvar för.
          </note>
          <note>
            Vi är alla fullvärdiga kommunmedborgare. Låt oss fortsätta att
            ha det på det sättet!
          </note>
          <note type="speaker">
            Anf. 68 HANS BACKMAN (fp):
          </note>
          <note>
            Fru talman! Självklart är vi alla fullvärdiga kommunmedborgare.
            Jag håller med statsrådet om att det är viktigt att det inte är
            olika behandling från person till person. Men problemet just nu
            med LSS är ju att det här är en grupp som behandlas olika beroende
            på var man bor och så vidare.
          </note>
          <note>
            Som statsrådet nämner i sitt svar har en utredning arbetat med
            hur kommunerna som kollektiv skulle kunna ta ett gemensamt ansvar
            för kostnader som uppkommer på grund av LSS. Folkpartiets representant
            i utredningen hade kritik att rikta mot att direktiven var så
            smala att man inte fick titta närmare på det här med att staten
            skulle kunna ta över ansvar. I samband med utredningen har Kommittén
            för utjämning av LSS-kostnader föreslagit ett nytt utjämningssystem
            för LSS-kostnader som omfattar alla kommuner.
          </note>
          <note>
            Detta föreslås bli infört år 2004. Kommittén pekar just på att
            verksamheten är mycket ojämnt fördelad över landet. Kostnadsspridningen
            är därför mycket stor mellan kommunerna. Det varierar mellan 400
          </note>
          <note>
            och 6 000 kr per invånare. Man konstaterar också att dagens olika
            system inte klarar av att utjämna de stora kostnadsskillnaderna
            mellan kommunerna när det gäller LSS.
          </note>
          <note>
            Jag är ändå skeptisk till kommitténs förslag att införa ett kommunalt
            utjämningssystem. Så är även kommunstyrelsens ordförande i exempelvis
            Kungsör.
          </note>
          <note>
            Kommunen har räknat ut att kommunen egentligen skulle vara vinnare
            enligt det nya föreslagna systemet. Man skulle få ett tillskott
            på 1,5 miljoner kronor.
          </note>
          <note>
            Trots detta skulle kommunen gå 7-8 miljoner per år i underskott
            när det gäller LSS. Situationen för Kungsör skulle med andra ord
            inte förändras särskilt mycket jämfört med i dag. Inte heller
            kommunstyrelsens ordförande i Västerås är positiv till förslaget.
            I Västerås har man konstaterat att man enligt det nya förslaget
            skulle behöva omfördela 65 miljoner kronor per år till andra kommuner.
            Samtidigt har man en kostnad på 25 miljoner kronor per år för
            att bygga ut den egna LSS-verksamheten. Det blir förstås väldigt
            betungande. Både i förlorarkommunen Kungsör och i vinnarkommunen
            Västerås är man överens om att staten måste ta sitt ansvar för
            LSS-lagen. De säger att det här är en grupp som är i stort behov
            av denna service, det är man helt överens om, men kommunernas
            skatteintäkter räcker helt enkelt inte till.
          </note>
          <note>
            Vi har också kommuner där det fungerar bra i dag. Från Nacka
            kommun säger man att LSS-
          </note>
          <note>
            verksamheten fungerar bra i dag, men med det nya systemet skulle
            man få en merkostnad på 40 miljoner kronor. Det innebär att man
            efter dess införande inte längre skulle ha råd att uppfylla LSS-lagens
            intentioner. Det här är väldigt problematiskt. I det här fallet
            stöder de argument som de framför vårt synsätt, att staten måste
            ta ett ansvar för rätten till personlig assistans omfattande 20
            timmar eller mer per vecka.
          </note>
          <note>
            Annars får vi inte jämlikheten mellan alla människor i hela landet
            oavsett var man bor.
          </note>
          <note>
            Jag undrar verkligen: Anser inte statsrådet att det är ett problem
            att kommunerna säger sig inte i dag och inte heller med det föreslagna
            utjämningssystemet ha tillräckligt med pengar för att kunna följa
            lagens intentioner? Där har vi en inneboende ojämlikhet mellan
            personer i olika delar av landet.
          </note>
          <note type="speaker">
            Anf. 69 Statsrådet BERIT ANDNOR (s):
          </note>
          <note>
            Fru talman! Låt mig bara konstatera att den utredning som handlar
            om kostnadsutjämning mellan kommunerna lade alldeles nyligen fram
            sitt förslag.
          </note>
          <note>
            Det ska nu ut på remiss. Jag skulle vilja att vi väntar med att
            dumma ut denna utredning. Det är ganska underligt att kommuner
            som ligger alldeles intill varandra har så markant olika kostnader
            för den här verksamheten. Man kan leva alldeles intill varandra,
            förhållandena kan vara i stort sett likartade, men man har helt
            olika kostnader för den här verksamheten.
          </note>
          <note>
            Själva syftet med utredningen var ju att finna en lösning på
            den ojämna belastning som kommunerna har och finna ett system
            som innebär en kostnadsutjämning, vilket får anses vara rimligt.
          </note>
          <note>
            Jag vill återkomma till reformen och vikten av att reformens
            intentioner och verkningskraft får fortsätta att utvecklas. Denna
            reform betyder så oerhört mycket för den enskilda personen för
            att kunna leva ett som vi brukar kalla vanligt liv, ett liv som
            alla andra lever. Det som hänt enligt de beräkningar som finns
            är att antalet personer som kommer att kunna använda sig av denna
            reform ökar. Det är inte så att staten på något sätt får minskade
            kostnader, tvärtom, vi ser hur kostnaderna för staten ökar år
            från år med ungefär en miljard varje år framöver. Vi ser också
            att behovet av assistans ökar i antal timmar.
          </note>
          <note>
            Jag tycker att staten tar ett stort ansvar för att garantera
            den rättighet som lagen ändå syftar till att ge.
          </note>
          <note>
            Det är en rättighetslag. Men återigen vill jag varna för det
            synsätt som skulle innebära en återgång, som jag ser det, till
            ett förhållningssätt som vi en gång hade i vårt samhälle, nämligen
            att vi skiljer på person och person. Så vill jag inte ha det.
            Jag tycker att det är oerhört viktigt att vi även fortsättningsvis,
            när vi utformar våra stöd och den service som vi erbjuder människor,
            utgår från att vi alla är lika och har lika rättigheter. Det innebär
            ett synsätt att vi alla är fullvärdiga kommunmedborgare, att varje
            kommun måste kunna erbjuda stöd och service till alla sina medborgare.
          </note>
          <note>
            Det är grunden för den handikappolitik som vi har utvecklat genom
            årens lopp och som innebar en radikal förändring av hur vi har
            utformat stödsystemen.
          </note>
          <note>
            Det är inte färdigbyggt på något sätt, det finns oerhört mycket
            mer att göra för att kunna skapa jämlikhet och lika rättigheter
            för alla. Låt oss jobba vidare på det men inte göra avkall på
            de principer som är så viktiga för oss alla för att kunna skapa
            ett bra samhälle.
          </note>
          <note type="speaker">
            Anf. 70 HANS BACKMAN (fp):
          </note>
          <note>
            Fru talman! Jag vill tacka statsrådet för debatten inledningsvis,
            och jag är väldigt glad också att vi har samma mål med vår respektive
            LSS-politik. Däremot har jag en annan åsikt på en punkt. Jag tror
            inte att man som enskild individ känner sig utpekad för att staten
            tar ett större finansieringsansvar för ens tillvaro än kommunen.
            Jag tror inte att det är det väsentligaste för de personer som
            är beroende av LSS. Jag tror att de är mera måna om att just få
            den service de efterfrågar.
          </note>
          <note>
            Vi i Folkpartiet har som mål att rätten till personlig assistans
            i förskola och skola måste återställas. Jag vill att assistenternas
            insatser i skolarbetet eller på dagis ska kunna utvecklas så assistenten
            känner en trygghet i att allt kring hans eller hennes person fungerar
            så bra att alla övriga krafter kan användas till att satsa på
            skolarbetet eller på den pedagogiska leken.
          </note>
          <note>
            Dessutom borde den personliga assistansen användas ännu mer i
            arbetslivet. Folkpartiet anser också att personlig assistans ska
            kunna ges till psykiskt funktionshindrade på samma villkor som
            till övriga svårt funktionshindrade.
          </note>
          <note>
            En sak till som är viktig för att trygga reformen är att de personliga
            assistenternas situation vid till exempel hjälpmottagarens sjukhusvistelse
            uppmärksammas. Det bidrar till svårigheter med att rekrytera assistenter
            att en tillfällig sjukhusvistelse som regel innebär att assistenten
            inte får följa med till sjukhuset och biträda i vården utan tvärtom
            kan bli av med jobbet på grund av arbetsbrist. Assistentens vidareutbildning
            och handledning bör också uppmärksammas mer. Att vara personlig
            assistent måste vara ett långsiktigt yrke, inte bara ett genomgångsjobb.
          </note>
          <note>
            Vi i Sverige anser oss vara en välfärdsnation, som vi har varit
            inne på här i dag. Om vi ska kunna fortsätta att kalla oss som
            välfärdsland måste vi kunna avsätta resurser för de grupper av
            människor som har mest behov av dem. Den grupp som är i behov
            av personlig assistans är i högsta grad en sådan grupp.
          </note>
          <note>
            Dessa individers möjlighet att få stöd enligt LSS-
          </note>
          <note>
            lagen får inte vara beroende av den enskilda kommunens ekonomi.
            Om det sedan är staten eller kommunen som finansierar tror jag
            inte personen bryr sig så mycket om. Därför anser Folkpartiet
            att staten måste återta det fulla finansieringsansvaret för medel
            till personlig assistans omfattande 20 timmar eller mer per vecka.
            Det vore en skam om Sverige som ett land med världens högsta skattetryck
            inte klarade av att finansiera detta.
          </note>
          <note type="speaker">
            Anf. 71 Statsrådet BERIT ANDNOR (s):
          </note>
          <note>
            Fru talman! Låt mig bara säga att detta är en unik lagstiftning,
            den är unik i världen, en oerhört viktig fundamental lag för att
            skapa jämlikhet och lika rättigheter åt alla, oerhört central.
            Den reform som har utvecklats genom åren, det finns säkert mycket
            mer att göra, har som princip att vi alla ska leva ett bra liv
            och att vi ska få den assistans som krävs. Det finns säkert en
            del ytterligare, en del kompletteringar som behöver göras. Hans
            Backman nämnde detta - de personliga assistenternas anställningsvillkor,
            rätten till assistans vid sjukhusvistelse och så vidare. Där har
            jag för avsikt att återkomma under våren med förslag som gör att
            vi skapar goda förutsättningar för att kunna rekrytera personliga
            assistenter till denna mycket viktiga verksamhet. Det är en del,
            och där ska vi naturligtvis ta vårt ansvar.
          </note>
          <note>
            Återigen vill jag säga att denna reform är så oerhört viktig.
            Det är en del i hur vi bygger upp en bra handikappolitik som vi
            alla är vinnare i. Det handlar om principer och grundläggande
            värderingar. Låt oss inte skapa på nytt ett samhälle där vi skiljer
            på person och person, utan låt oss hålla fast vid att vi alla
            är lika mycket värda, att vi alla är fullvärdiga medborgare och
            att vi alla ska behandlas som de individer vi är.
          </note>
          <note>
            Det är oerhört grundläggande. Jag vill inte att vi hamnar i en
            situation där vi på nytt, vilket vi gjort tidigare i det svenska
            samhället, skiljer på människor.
          </note>
          <note>
            Låt oss gemensamt arbeta för att skapa ett samhälle som präglas
            av stora mått av jämlikhet och trygghet och full delaktighet för
            alla.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2002/03:59 om författningsutredning
          </note>
          <note type="speaker">
            Anf. 72 Statsrådet PÄR NUDER (s):
          </note>
          <note>
            Fru talman! Mats Einarsson har ställt tre frågor till mig.
          </note>
          <note>
            För det första: Kommer ministern att ta några initiativ för att
            folksuveränitetens bärande princip för vår författning inte ska
            inskränkas med anledning av att sådana förslag har förts fram
            i den författningspolitiska debatten?
          </note>
          <note>
            För det andra: Kommer ministern att ta initiativ till att fördjupa
            debatten om angelägna konstitutionella problem eller problemområden
            och om så är fallet också föreslå lösningar?
          </note>
          <note>
            För det tredje: Kommer ministern att ta initiativ till att tillämpa
            feministisk teoribildning på det författningspolitiska området
            och kommer ministern själv att bidra till att så sker?
          </note>
          <note>
            Principen om folksuveränitet är grundläggande för det svenska
            statsskicket. Detta slås fast redan i regeringsformens allra första
            bestämmelse, nämligen i den första paragrafens första mening som
            stadgar att
          </note>
          <note>
            "all offentlig makt i Sverige utgår från folket". Denna grundprincip
            om folkstyrelse bygger på fri åsiktsbildning och på allmän och
            lika rösträtt. I den inledande portalbestämmelsen i regeringsformen
            fastslås, förutom folksuveränitetsprincipen, ytterligare fyra
            grundläggande principer för vårt statsskick, nämligen principerna
            om det representativa statsskicket, om parlamentarismen, om den
            kommunala självstyrelsen och om maktutövningens lagbundenhet.
          </note>
          <note>
            Det säger egentligen sig självt att det inte är aktuellt att
            ens diskutera förslag som skulle begränsa några av dessa grundläggande
            principer. Tvärtom är det regeringens utgångspunkt att värna vårt
            statskick och dess demokratiska principer.
          </note>
          <note>
            Det är sällan som en författningspolitisk diskussion får ett
            brett genomslag här i Sverige. Jag är angelägen om att ändra på
            detta och vill få i gång en övergripande och förutsättningslös
            debatt, särskilt när det gäller frågor om vårt valsystem och samspelet
            mellan riksdagen och regeringen. Riksdagens majoritet beställde
            vidare under riksdagsåret 2000/01 en utredning av frågan om en
            utökad lagprövningsrätt och om en författningsdomstol bör införas
            i Sverige.
          </note>
          <note>
            Riksdagsmajoriteten uttalade också att det bör göras en översyn
            av folkomröstningsinstitutet innefattande ökad användning av beslutande
            folkomröstningar och en översyn av reglerna om åtal mot riksdagsledamöter.
          </note>
          <note>
            Regeringen har för avsikt att ta initiativ för att främja en
            bred debatt i författningspolitiska frågor men exakt hur detta
            ska ske får jag återkomma till. En idé är att hålla en serie med
            öppna seminarier där allmänheten, politiker och forskare tillsammans
            kan diskutera och presentera förslag på olika områden.
          </note>
          <note>
            Inom denna ram bör naturligtvis också rymmas frågeställningar
            kring hur vår författning bidrar till att mål om jämställdhet
            mellan kvinnor och män kan förverkligas.
          </note>
          <note>
            Inom Socialdemokraterna inleds nu ett arbete för att fördjupa
            och bredda den författningspolitiska debatten. Arbetet kommer
            att vara ett värdefullt underlag till Socialdemokraternas ställningstaganden
            i författningspolitiska frågor. Jag välkomnar att andra partier,
            organisationer och folkrörelser tar liknande initiativ för att
            åstadkomma bredast tänkbara diskussion om grunderna för vårt statsskick.
          </note>
          <note type="speaker">
            Anf. 73 MATS EINARSSON (v):
          </note>
          <note>
            Fru talman! Jag vill tacka statsrådet för svaret. Jag ska väl
            kanske börja med att erkänna att interpellationen mer är avsedd
            att ge statsrådet en möjlighet att komma in på den författningspolitiska
            arenan snarare än att få svar på specifika frågor. Därför kanske
            jag inte ska vara alltför kritisk mot att svaret är något svepande.
            Jag vill i alla fall få några kommentarer till en del saker.
          </note>
          <note>
            Statsrådet säger att principen om folksuveräniteten är grundläggande
            för det svenska statsskicket och att det säger sig självt att
            det inte är aktuellt att ens diskutera förslag som skulle begränsa
            några av dessa grundläggande principer. Det, menar jag, kan nog
            ifrågasättas, för visst diskuteras folksuveränitetsprincipen.
            Statsrådet nämner själv den utredning om en författningsdomstol
            som en riksdagsmajoritet mot
          </note>
          <note>
            Socialdemokraternas och Vänsterpartiets uppfattning beställt.
            Själva poängen med en författningsdomstol är ju just att inskränka
            folksuveräniteten. Tanken är att de folkvalda inte kan anförtros
            makten att fritt stifta lag med ansvarighet inför folket. I stället
            ska förment opolitiska jurister ges en politisk vetorätt.
          </note>
          <note>
            Jag ska ställa en kontrollfråga: Kommer regeringen och Socialdemokraterna
            att stå fast vid sin hittillsvarande uppfattning i denna fråga
            om författningsdomstolen?
          </note>
          <note>
            Dessutom kan ingen rimligen förneka att vårt medlemskap i den
            europeiska unionen innebär en inskränkning av den svenska folksuveräniteten.
            Lagstiftningsmakt har förts från den svenska riksdagen till ministerrådet.
            Det innebär att lagstiftningsmakten förs från de folkvalda parlamenten
            till regeringarna, från legislativen till exekutiven om man så
            vill. Folksuveräniteten inskränks på nationell nivå utan att kompenseras
            av en motsvarande europeisk folksuveränitet.
          </note>
          <note>
            Den teoretiska lösningen på den här ekvationen är naturligtvis
            att göra Europaparlamentet ensamt lagstiftande, det vill säga
            att upprätta en europeisk statsbildning och upphäva medlemsländernas
            nationella suveränitet. Jag tror att statsrådet och jag är eniga
            om att detta är vare sig en önskvärd eller ens möjlig utveckling.
            Återstår alltså, om vi vill stärka folksuveräniteten, att stärka
            de nationella parlamenten och upprätta ett nära internationellt
            samarbete grundat på de nationella parlamentens suveränitet. Så
            visst är folksuveräniteten både en central och en ifrågasatt princip.
          </note>
          <note>
            Jag skulle uppskatta om statsrådet något kunde utveckla sina
            avsikter och sina ståndpunkter på detta område, både vad gäller
            den konkreta frågan om författningsdomstol och mer principiellt.
          </note>
          <note type="speaker">
            Anf. 74 Statsrådet PÄR NUDER (s):
          </note>
          <note>
            Fru talman! Jag ber att få tacka för generositeten att bjuda
            in mig till den författningspolitiska debatten.
          </note>
          <note>
            Jag ska försöka göra mitt bästa för att delta i den debatten.
          </note>
          <note>
            När det gäller författningsfrågorna har jag den bestämda uppfattningen
            att det är oerhört väsentligt att vi breddar debatten. Det här
            är ett politikområde som dessvärre under många års tid har varit
            förbehållet ett fåtal personer med mycket exklusiva kunskaper.
            Det är inget fel i att professorer och facket deltar i den författningspolitiska
            debatten, tvärtom. Vi ska välkomna fler än de mest namnkunniga.
            Ute på de statsvetenskapliga institutionerna finns det många fler
            än de som redaktionerna känner till namnet, statsvetare som har
            stora empiriska kunskaper och inte bara är skickliga i att sitta
            i en TV-soffa och tycka till om ett dagsaktuellt politiskt problem.
            Jag vill åstadkomma den här breda debatten därför att detta rör
            demokratins infrastruktur, det mest grundläggande som vi har i
            vårt samhälle.
          </note>
          <note>
            Vi initierar nu inom det socialdemokratiska partiet ett brett
            författningsrådslag. Jag hoppas att fler följer det exemplet.
            Vi behöver tydliga partipositioner i författningspolitiken innan
            vi går in i nästa fas som är minst lika viktig, nämligen kompromissandet
            kring författningspolitiken. Därför är det ett egenvärde i sig
            att vi når bred samsyn kring författningsfrågorna.
          </note>
          <note>
            Men innan dess ska vi ha tydliga partipositioner utmejslade efter
            en bred debatt.
          </note>
          <note>
            Det är i ljuset av det här som det bekymrar mig,
          </note>
          <note>
            Mats Einarsson, att riksdagens majoritet under förra riksmötet
            med blott en rösts övervikt gjorde tillkännagivandet om att av
            regeringen beställa en utredning kring en författningsdomstol,
            för det är ju precis som
          </note>
          <note>
            Mats Einarsson säger, att det vore någonting främmande för den
            typ av konstitution som vi har i Sverige. Den offentliga makten
            utgår från folket. Den vilar på folksuveränitetens princip. Riksdagen
            är folkets främsta företrädare. Där rådet det ingen som helst
            oenighet mellan oss.
          </note>
          <note>
            När det gäller EU-frågornas betydelse i det här sammanhanget
            pågår nu det europeiska konventet, där vi från regeringens sida
            är mycket angelägna om att ha ett mycket nära samråd med riksdagen
            om var vi till sist och slutligen ska hamna i svenska positioner.
            Här finns i debatten på kontinenten idéer som ligger väldigt långt
            ifrån de idéer som jag tror att
          </note>
          <note>
            Mats Einarsson och jag står för. De värnar nämligen inte de nationella
            parlamentens roll utan vill ha en europeisk statsbildning. Det
            är inte min intention.
          </note>
          <note>
            Jag hoppas att den författningspolitiska debatten ska handla
            om betydligt mer än det här.
          </note>
          <note>
            Jag tycker att det var väldigt intressant att åhöra den tidigare
            interpellationsdebatten, därför att den hade faktiskt mycket grundläggande
            konstitutionella drag i sig även om de inte artikulerades tydligt,
            nämligen om frågan om assistansersättning. Den handlar ytterst
            om någonting som konstitutionen också är till för att värna, nämligen
            rättigheter. Jag vill få till stånd en diskussion även i författningspolitiskt
            hänseende som inte bara handlar om regeringsformens betydelse
            när det gäller de politiska och civila rättigheterna, som det
            ju råder bred politisk enighet kring, utan även de sociala rättigheterna.
          </note>
          <note>
            Här är den klassiska skiljelinjen mellan höger och vänster i
            politiken. För att komplicera det hela är det inte bara mellan
            höger och vänster som linjen i konflikten går i dessa frågor.
            Den går också inom våra partier.
          </note>
          <note>
            Vi har en aktuell debatt som vi precis åhörde. Det finns en diskussion
            om å ena folksuveräniteten såsom den kommer till uttryck här i
            riksdagen och å andra sidan principen om kommunalt självstyre.
            Det är inte riktigt så enkelt.
          </note>
          <note>
            Det viktigaste är att vi får till stånd en bred diskussion om
            hela spektrumet av frågor som ryms i regeringsformen och i vår
            grundlagar.
          </note>
          <note type="speaker">
            Anf. 75 MATS EINARSSON (v):
          </note>
          <note>
            Fru talman! Jag instämmer helhjärtat och gärna i denna strävan
            efter en breddning av den författningspolitiska debatten. Det
            är inte bara så att den har varit förbehållen vissa akademiska
            titlar. Det politiska initiativet i den författningspolitiska
            debatten har under ganska lång tid kommit entydigt från höger
            och från arbetsgivarnas organisationer på det ideologiproducerande
            området. En del av den diskussionen har i och för sig varit intressant.
            Men det har varit en diskussion utifrån en bestämd politisk agenda.
          </note>
          <note>
            Det är viktigt att vi nu försöker att få en bredare debatt. Av
            en ren händelse ringde Bengt Göransson när jag var uppe på mitt
            arbetsrum för en dryg timme sedan och frågade om jag var intresserad
            av att delta i ett seminarium på ABF-huset här i Stockholm just
            om dessa frågor. Det handlar om hur vi omsätter de demokratiska
            principerna i författningspraktik. Det är något som jag naturligtvis
            tycker vore mycket intressant att delta i. Det finns all anledning
            att återkomma i lite olika forum till den diskussionen.
          </note>
          <note>
            Jag tänkte lite grann beröra en annan av mina frågor som möjligen
            inte var helt glasklar. Jag vet inte.
          </note>
          <note>
            Jag frågade så här: Kommer ministern att ta initiativ till att
            tillämpa feministisk teoribildning på det författningspolitiska
            området? Svaret blev att inom denna ram, till exempel seminarier,
            bör naturligtvis också rymmas frågeställningar kring hur vår författning
            bidrar till att mål om jämställdhet mellan kvinnor och män kan
            förverkligas.
          </note>
          <note>
            Detta med att tillämpa feministisk teoribildning är nog lite
            vidare. Jag ska försöka att kort förklara vad jag är ute efter.
            Det finns två exempel som man brukar peka på i svensk lagstiftning
            som har kommit till stånd just därför att vi har använt feministiska
            glasögon. Det ena är kvinnofridslagstiftningen. Genom att använda
            ett feministiskt angreppssätt förstod vi och upptäckte sådant
            som annars var fördolt.
          </note>
          <note>
            Det andra och kanske ännu tydligare exemplet är sexköpslagen.
            Där såg vi genom en uttalat feministisk teoribildning prostitutionens
            funktion i patriarkatet och kom fram till en lagstiftning där
            vi kriminaliserade sexköparen men inte den prostituerade. Det
            hade vi inte kommit fram till utan de feministiska glasögonen.
          </note>
          <note>
            Min tanke har jag också uttryckt i en motion som förmodligen
            kommer att behandlas här i riksdagen i vår. Utan att ta ut någonting
            i förskott eller säga vad man kommer fram till frågar jag mig:
            Vad händer om vi analyserar vår författning, regeringsformen och
            de andra grundlagarna, med dessa feministiska glasögon?
          </note>
          <note>
            Författningen är könsneutralt skriven, bortsett från någon formulering
            om värnplikt och sådana saker.
          </note>
          <note>
            Som det mesta av lagstiftningen är den på ytan könsneutral. Men
            vad händer om vi tittar på den med feministiska glasögon? Är den
            verkligen så könsneutral som vi tror att den är?
          </note>
          <note>
            Det vore viktigt att försöka att inleda den debatten. Ett tips
            att börja vore att till dessa seminarier som kanske blir av bjuda
            in några framstående jurister och statsvetare med feministisk
            kompetens att åtminstone börja den typen av analys, så ska vi
            se var någonstans vi kan komma.
          </note>
          <note type="speaker">
            Anf. 76 Statsrådet PÄR NUDER (s):
          </note>
          <note>
            Fru talman! Inte mig emot. Jag har alls inget emot att vi granskar
            regeringsformen med både den ena och den andra typen av glasögon.
            Detta är ett intressant område som vi har all anledning att studera
            närmare. Jag har läst Mats Einarssons motion. Jag tror att det
            finns skäl att ta fasta på det Mats Einarsson säger.
          </note>
          <note>
            Låt mig emellertid ta tillfället i akt att väcka en annan fråga,
            eftersom jag nu har fått den möjligheten.
          </note>
          <note>
            Riksdagens är folkets främsta företrädare. Det är här som folkets
            åsikter ska komma till uttryck. Det är här de ska brytas mot varandra.
            Det är här beslut ska fattas.
          </note>
          <note>
            Mot regeringens politik ska ställas en alternativ politik i sak.
            Detta är huvuduppgiften för riksdagen.
          </note>
          <note>
            Jag är orolig för att just det senare, att formulera ett alternativ
            i sak, inte längre premieras på det sätt som det borde.
          </note>
          <note>
            I stället är det formfrågor som uppmärksammas.
          </note>
          <note>
            Vi kan göra att nedslag i det offentliga politiska samtalet vilken
            dag som helst och finna att det mer handlar om form och inte om
            sak.
          </note>
          <note>
            Jag hoppas att det inte pågår en förskjutning i riksdagen från
            att vara en arena för debatt och beslut om olika alternativ i
            sak till att alltmer bli en kontrollinstans där utvärderingar
            och uppföljningar värderas högre än att formulera en alternativ
            politik.
          </note>
          <note>
            Jag vill ställa frågan: Är det verkligen det mandatet som väljarna
            har gett sina främsta företrädare, det vill säga riksdagen, i
            allmänna val? Detta förhållande borde riksdagen själv uppmärksamma
            mer än vad man hittills har gjort.
          </note>
          <note>
            Jag är rädd för att vi håller på att få en felsökardemokrati
            där formfrågor premieras i det offentliga samtalet mer än sakfrågor.
            Är det så att riksdagen i sig själv är väg mot att ägna större
            tid åt formfrågor än åt sakfrågor höjer jag ett varningens finger.
            Detta är ytterligare en författningsfråga som jag tycker borde
            diskuteras vidare.
          </note>
          <note>
            Över huvud taget är det viktigt att få till stånd det breda samtalet.
            Det finns anledning att å ena sidan mycket tydligt för vart och
            ett av riksdagens partier att utifrån sina värderingar mejsla
            ut författningspolitiska ståndpunkter. Å andra sidan ska man när
            väl det är gjort, och det ska göras i en bred diskussion, försöka
            forma den breda kompromissen.
          </note>
          <note>
            Den breda kompromissen måste föregås av en bred debatt. Det går
            inte bli såsom skedde när riksdagen beslutade att antalet val
            under en tolvårsperiod skulle minska med 25 %, det vill säga när
            mandatperioden förlängdes från tre till fyra år. Det skedde i
            stor endräkt i riksdagen med mycket goda motiv. Jag ifrågasätter
            inte dem. Men det var en mycket ringa offentlig diskussion framför
            allt kring vårt lands köksbord.
          </note>
          <note>
            Det är det jag vill åstadkomma med den breda debatten. Jag vill
            tacka Mats Einarsson för att han har väckt interpellationen. Jag
            hoppas att vi har möjlighet att vid fler tillfällen diskutera
            dessa frågor.
          </note>
          <note type="speaker">
            Anf. 77 MATS EINARSSON (v):
          </note>
          <note>
            Fru talman! Som ledamot av konstitutionsutskottet, som åtminstone
            av oss själva betraktas som riksdagens främsta organ för kontroll
            av just regeringen, kanske jag ska uppfatta det sista inlägget
            som polemiskt riktat mot vår funktion. Det ska jag inte göra.
          </note>
          <note>
            Jag vill ändå slå fast, innan jag säger det jag snart ska säga,
            och där tror jag inte att statsrådet har någon annan uppfattning,
            att kontrollfunktionen är en av de grundläggande funktionerna
            för parlamentet.
          </note>
          <note>
            Vårt parlamentariska system bygger på att riksdagen har makten
            att kontrollera regeringen och statsförvaltningen. Det har funnits
            en frustration i riksdagen och också en debatt utanför riksdagen
            om att riksdagen inte riktigt har kontroll över vad som händer
            med våra beslut. Vi stiftar våra lagar, och sedan händer det någonting.
            Men det vet man inte så mycket om. Det har lett till den diskussion
            som har funnits här.
          </note>
          <note>
            Vi försöker nu att utveckla uppföljningen och kontrollen av våra
            beslut. Inrättandet av den nya riksrevisionen är också ett exempel
            på detta. I grunden är detta en god och viktig ambition. Men naturligtvis
            får vi inte tappa vårt fokus.
          </note>
          <note>
            I min riksdagsgrupp var det en ledamot som sade så här under
            någon diskussion: Jag är ganska gammalmodig, men jag tycker att
            det viktigaste vi har att göra i riksdagen är att fatta beslut
            och stifta lagar. Det sades apropå diverse olika debattformer
            och sådant som diskuterades. Jag håller fullständigt med om detta.
            Det är det centrala.
          </note>
          <note>
            Det är vad vi ska göra. Det är här debatten ska föras, och det
            är här makten ska finnas över vår lagstiftning och budget. Det
            är här besluten ska fattas.
          </note>
          <note>
            Jag är helt enig med statsrådet på den punkten.
          </note>
          <note type="speaker">
            Anf. 78 Statsrådet PÄR NUDER (s):
          </note>
          <note>
            Fru talman! Det vore mig totalt främmande att ifrågasätta riksdagens
            och konstitutionsutskottets konstitutionella rätt och skyldighet
            att granska regeringen och regeringens underlydande myndigheter.
          </note>
          <note>
            Det är en grundbult i vår regeringsform.
          </note>
          <note>
            Jag vill bara väcka frågan om att det inte får bli så att diskussionerna
            om form premieras så till den milda grad i det offentliga samtalet
            att vi även under mellanvalsperioderna glömmer bort det fundamentala,
            nämligen att hela tiden låta de olika alternativen brytas mot
            varandra. Det är ett ansvar för regeringen och det är ett ansvar
            för oppositionen att se till att det offentliga samtalet hela
            tiden är det som dominerar den politiska debatten. Jag blir lite
            bekymrad när man hela tiden finner att det är formfrågor som väcker
            den stora uppmärksamheten, och inte det trägna arbetet i utskotten
            med att formulera den alternativa politiken.
          </note>
          <note>
            Jag sjunger oppositionens höga visa här, Mats Einarsson, och
            dess rätt och skyldighet att verkligen höras i den offentliga
            debatten. Det är det samtalet som borde vara mer intensivt.
          </note>
          <note>
            Jag är helt övertygad om att vi kommer att återkomma till detta
            och mycket annat senare.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2002/03:45 om hälsoriskerna med piercing
            och tatuering
          </note>
          <note>
            Anf. 79 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Siw Wittgren-Ahl har frågat Lars
          </note>
          <note>
            Engqvist vilka åtgärder han avser att vidta i syfte att skärpa
            kraven för att få utföra piercing och tatuering på minderåriga.
            Vi har kommit överens om att jag ska svara på denna interpellation.
          </note>
          <note>
            Hälsoriskerna med tatuering, piercing och de nya former av kroppssmyckning
            som nämns i interpellationen måste tas på allvar. Riskerna för
            infektioner i samband med sådana ingrepp och för komplikationer
            vid framtida medicinska behandlingar är allvarliga.
          </note>
          <note>
            Vid piercing finns även risk att utveckla nickelallergi.
          </note>
          <note>
            Vissa ingrepp är dessutom i det närmaste oåterkalleliga.
          </note>
          <note>
            Det är min bestämda uppfattning att dessa typer av ingrepp inte
            bör utföras på minderåriga. Enligt föräldrabalken har ett barns
            vårdnadshavare rätt och skyldighet att bestämma i frågor som rör
            barnets personliga angelägenheter. I takt med barnets stigande
            ålder och utveckling ska allt större hänsyn tas till barnets egna
            synpunkter och önskemål. Det betyder dock inte att vårdnadshavaren
            kan avbörda sig sitt ansvar genom att låta barnet själv bestämma
            i en omfattning som det inte är moget för. Tvärtom är vårdnadshavaren
            skyldig att ingripa om barnet kan komma till skada.
          </note>
          <note>
            Barn och ungdomar påverkas av det samhälle som omger dem. Vi
            vuxna sätter normer och utgör förebilder för barn och unga. Vuxenvärlden
            har ett stort ansvar när det gäller att stärka flickors och pojkars
            självkänsla och att motverka hälsoskadliga skönhetsideal och överdriven
            kroppsfixering. Här har inte bara föräldrar utan även förskola,
            skola och många andra samhällsaktörer viktiga funktioner att fylla.
            Samtidigt är det viktigt att vuxenvärlden ger utrymme för barn
            och ungdomar att själva ta ställning till trender och livsstil
            och att, alltefter ålder och mognad, ta ansvar för sina egna angelägenheter.
            Detta förutsätter att man skapar goda villkor för en konstruktiv
            dialog med de unga.
          </note>
          <note>
            Med tanke på de negativa effekterna av piercing och tatuering
            är det inte förvånande att det väcks förslag om förbud mot att
            sådant utförs på minderåriga utan att vårdnadshavaren har givit
            sitt samtycke.
          </note>
          <note>
            Jag menar att lösningen på problemet först och främst handlar
            om kommunikation och information. Kommunikationen mellan föräldrar
            och barn är oerhört viktig, men det är även den information som
            kan förmedlas via till exempel skolor och medier.
          </note>
          <note>
            Socialstyrelsen har utfärdat allmänna råd om yrkesmässig hygienisk
            behandling. Bland annat avråder man från behandling av minderåriga
            utan föräldrars medgivande om behandlingen medför att man gör
            hål i det översta hudlagret. Socialstyrelsens råd om hygienisk
            behandling och kommunernas informationsoch tillsynsverksamhet
            är viktiga instrument i kommunikationen med dem som yrkesmässigt
            erbjuder tatuering och piercing.
          </note>
          <note>
            Jag anser att samhällets kontroll genom nuvarande regelverk fungerar
            väl. Samtidigt är emellertid tatuering, piercing och andra former
            av kroppssmyckning en växande trend bland ungdomar. Regeringen
            anser att det är viktigt att följa utvecklingen och avser att
            uppdra åt Socialstyrelsen att kartlägga hälsoriskerna samt att
            undersöka hur dessa verksamheter regleras och kontrolleras i andra
            länder. Socialstyrelsens analys får sedan ligga till grund för
            regeringens fortsatta ställningstagande.
          </note>
          <note>
            Anf. 80 SIW WITTGREN-AHL (s):
          </note>
          <note>
            Fru talman! Jag tackar för svaret på min interpellation. Bakgrunden
            är att vi s-kvinnor i flera år har motionerat om att vi vill att
            man skärper lagstiftningen när det gäller tatuering och piercing
            på minderåriga.
          </note>
          <note>
            Precis som ministern säger vill vi inte att man ska kunna göra
            detta på minderåriga. Det är viktigt att ministern markerar så
            tydligt att detta inte är något som samhället önskar. Motionerna
            har kommit till för att detta ändå görs, och för att lagstiftningen
            inte täcker in det.
          </note>
          <note>
            Det viktiga är, som ministern säger, att föräldrarna har ett
            ansvar. Men när föräldrarna vill ta sitt ansvar så går inte det.
            I dag går det inte att väcka åtal eller att göra någonting åt
            den utövare som har piercat eller tatuerat underåriga mot föräldrarnas
            vilja. Då ställer man sig frågan: Vad kan samhället ytterligare
            göra?
          </note>
          <note>
            När vi under så här många år har motionerat så har vi fått precis
            de svar som ministern ger, och som är så viktiga. Detta är en
            svår balansgång - det inser vi också. Vi har skrivit en motion
            där jag står som första namn. Efter den har vi fått telefonsamtal
            från barn som är under 18 år. De har syskon som har tatuerat sig
            och har fula tatueringar som de måste leva med. De har piercat
            sig och det har blivit inflammationer.
          </note>
          <note>
            I första hand tänker jag på de underåriga, och där detta leder
            till sjukdomar och skada. Då kan inte samhället göra något.
          </note>
          <note>
            Det senaste jag hörde var om en kvinna i 40-
          </note>
          <note>
            årsåldern som hade piercat sig. Det har lett till så stor skada
            att hon är sjukskriven, och har varit det i fyra år. Näsan har
            upphört att fungera och har ramlat ihop eftersom hon har fått
            en inflammation.
          </note>
          <note>
            Med tanke på individen så undrar man vad man kan göra när det
            hela leder till sådana här skador. Än värre är det ju om det leder
            till skador på barn som man inte kan återställa. Det är viktigt
            att vi gör någonting.
          </note>
          <note>
            När det gäller tillsynen sägs det i svaret att Socialstyrelsen
            har tillsynsansvaret för hygien och smittspridning. Miljö- och
            hälsovårdsnämnden ansvarar för tillsynen över lokalerna. Men det
            är ingen som har tillsyn över människorna! Det finns ingen informationsplikt
            om att det är skadligt att göra det här. Den ena kvinnan hade
            ringt sjukvårdsupplysningen, där man hade sagt att det inte var
            skadligt att pierca sig i näsan. Det vet väl nästan alla att det
            inte är bra, eftersom man har bakteriefloror och så vidare i näsan.
          </note>
          <note>
            Men sådana svar får man.
          </note>
          <note>
            Jag tycker att det på något sätt borde ingå en informationsplikt.
            När vi röker eller snusar så står det på paketen att det är farligt
            och att det medför risker.
          </note>
          <note>
            Man borde också lägga ansvaret på utövarna - även de seriösa
            utövarna - för att de måste informera om de skadeverkningar som
            kan uppstå.
          </note>
          <note>
            Jag undrar om ministern har funderat på detta. Det är ju ingenting
            som de seriösa utövarna har något problem med. De informerar och
            de tycker att det borde finnas en åldersgräns. De förvissar sig
            om åldern. Det är de oseriösa som det gäller. Skulle man inte
            kunna lägga ansvaret på utövarna?
          </note>
          <note>
            Anf. 81 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Jag ska börja med att be både fru talman och Siw
            Wittgren-Ahl om ursäkt för min röst.
          </note>
          <note>
            Folkhälsoministern är nämligen sjuk i dag - jag är en del av
            sjuknärvarostatistiken.
          </note>
          <note>
            Svaret som vi har gett från regeringen på den här frågan tyder
            på att vi är beredda att ta den på stort allvar. Det är inte ett
            svar där vi bara avvisar frågan och säger: Nej, det här vill vi
            inte att man ska reglera!
          </note>
          <note>
            Tvärtom håller vi en öppning och tar också initiativ till ett
            uppdrag åt Socialstyrelsen.
          </note>
          <note>
            Det är viktigt för mig att säga att jag tycker att det är de
            medicinska aspekterna som ska vara vägledande. Staten kan inte
            ha något ansvar för eller någon åsikt om vad som är fult eller
            snyggt när det gäller tatueringar, piercing och så vidare. Det
            är de medicinska aspekterna som måste vara vägledande. Det är
            också precis det som Socialstyrelsens uppdrag handlar om - att
            ta reda på mer.
          </note>
          <note>
            När vi ska gå vidare och fundera över om det behövs någon ytterligare
            reglering av det här i den riktning som Siw Wittgren-Ahl efterfrågar
            så måste vi helt enkelt veta mer.
          </note>
          <note>
            Regeringen lämnar det här uppdraget till Socialstyrelsen att
            jobba med under nästa år, och då handlar det om att titta på de
            medicinska aspekterna och även se hur man har arbetat i andra
            länder och vilka regleringar som finns där.
          </note>
          <note>
            Samtidigt rymmer den här frågan etiska avvägningar som inte är
            alldeles enkla. Det finns också gränsdragningsproblem. Ska man
            exempelvis förbjuda att göra minsta lilla hål i örat på en 15-,
            16- eller
          </note>
          <note>
            17-åring? Då finns det kanske en risk att de här tonåringarna
            börjar göra det på varandra i stället med de negativa effekter
            som kommer ut av det. Hur ska man dra gränsen för en eventuell
            reglering? Det är inte alldeles enkelt.
          </note>
          <note>
            Om man i utvärderingen å andra sidan kommer fram till att det
            faktiskt finns stora medicinska problem ska man ju fundera på
            om det ska vara upp till vårdnadshavaren att besluta om detta
            eller inte. Om man utsätter en människa för något som kan innebära
            stora medicinska problem ska det ju egentligen kvitta vem man
            råkar ha till pappa eller mamma. Där har samhället ett grundläggande
            ansvar.
          </note>
          <note>
            På det sättet är frågan lite mer komplicerad än vad man i förstone
            kan se. Regeringen tar frågan på stort allvar och ger det här
            uppdraget för att belysa de medicinska riskerna och det internationella
            läget.
          </note>
          <note>
            Sedan går vi vidare utifrån det.
          </note>
          <note>
            Anf. 82 SIW WITTGREN-AHL (s):
          </note>
          <note>
            Herr talman! Jag är väl medveten om att det är en komplicerad
            fråga. Frågan är var man ska dra gränserna. Det är klart att man
            ställer sig samma fråga som ministern gör, nämligen om man ska
            dra gränsen vid hål i örat. Vem ska fatta besluten om det visar
            sig att det har medicinska konsekvenser? Det är klart att man
            kan tänka sig att barn och ungdomar gör hål i öronen på varandra
            om man skulle förbjuda det. Men egentligen har man inga större
            krav på dem som gör hål i öronen i dag än på en 13- eller 14-åring.
            Det finns egentligen inga krav i dag.
          </note>
          <note>
            Man kan gå ett varv till när man tittar på detta.
          </note>
          <note>
            Det får andra dimensioner när man piercar sig i naveln eller
            näsan. I dag piercar man sig i underlivet.
          </note>
          <note>
            Man piercar sig tydligen överallt. Sedan har det kommit något
            nytt, nämligen detta med modification.
          </note>
          <note>
            Då blir frågan ännu större när det gäller medicinska skäl.
          </note>
          <note>
            Jag undrar om man skulle kunna tänka sig att ställa krav på utövaren.
            I dag får ju egentligen vem som helst göra tatuering och piercing
            på andra människor. Jag skulle vilja att man på något sätt uppdrar
            åt någon att titta över hur man kan ställa krav på utövaren. I
            dag kan det ju vara en 13- eller 14-åring, och det händer ingenting.
          </note>
          <note>
            Anf. 83 Statsrådet MORGAN JOHANS-
          </note>
          <note>
            SON (s):
          </note>
          <note>
            Herr talman! Om man i den undersökning som
          </note>
          <note>
            Socialstyrelsen ska göra kommer fram till att det finns allvarliga
            medicinska risker med detta måste man ta nästa steg. Men det kan
            ju också vara så att man konstaterar att det faktiskt inte är
            något större samhällsproblem. Det kommer kanske att vara helt
            omöjligt för oss att dra gränser för vad man ska tillåta och inte
            tillåta. Av uppenbara skäl vill jag inte ha någon åsikt där. Det
            är ju just därför som jag ger det här uppdraget till Socialstyrelsen.
            Vi vill veta lite mer om frågan som sådan.
          </note>
          <note>
            Det är samma sak när det gäller informationsplikten. Om man skulle
            gå vidare i ett nästa steg har vi den informationsplikt som Siw
            Wittgren-Ahl pekar på och möjligheten att lägga ett ansvar på
            utföraren.
          </note>
          <note>
            Det är väl så man måste lösa det om man anser att detta är någonting
            som vi ska gå vidare med.
          </note>
          <note>
            Ungefär där står vi nu. Vi vill veta mer. Vi tar frågan på allvar,
            men vi kan inte sätta ned foten i dag för en ökad reglering. Vi
            vill veta hur stort problem det här egentligen är.
          </note>
          <note>
            Anf. 84 SIW WITTGREN-AHL (s):
          </note>
          <note>
            Herr talman! De föräldrar som har hört av sig och som har polisanmält
            utövarna får inget stöd i lagstiftningen. Det har uppstått en
            oro bland föräldrar. Man tror att man har samhällets stöd. De
            flesta människor tror att det finns en lag. Det är egentligen
            bara de oseriösa utövarna som man vill komma åt genom att skärpa
            lagstiftningen.
          </note>
          <note>
            Jag tycker att det är bra att man tar ett initiativ för att se
            på riskerna. Vi får se vad det kan leda till. Under tiden kan
            man kanske också ta in information om vad kostnaderna blir för
            individen och samhället när man skadar någon annan. På något sätt
            tycker jag att det måste lagregleras. Det kan inte vara så att
            man kan åstadkomma skada på andra människor och sedan gå fri.
            Jag tycker att det är oetiskt.
          </note>
          <note>
            Detta är en bra början, och jag får var nöjd med svaret så långt.
            Sedan får vi fortsätta att motionera så att det kommer en lagändring
            till stånd.
          </note>
          <note>
            Anf. 85 Statsrådet MORGAN JOHANS-
          </note>
          <note>
            SON (s):
          </note>
          <note>
            Herr talman! Jag har sagt i svaret att man inte bör vidta den
            här typen av ingrepp på minderåriga. Frågan gäller hur hårt man
            ska gå fram med statlig reglering och lagstiftning. Det kan man
            inte riktigt veta innan vi har fått in mer information om hur
            pass allvarligt detta är.
          </note>
          <note>
            Det finns en utveckling, som Siw Wittgren-Ahl pekade på, mot
            mer extrema former av kroppssmyckning. Man talar om bodymodification,
            det vill säga att man opererar in plastbitar under huden. Då närmar
            man sig nästan kirurgiska ingrepp med de infektionsrisker som
            kan komma av detta. Därför tycker jag att det är hög tid att samhället
            tittar lite närmare på vad det egentligen är som håller på att
            hända. Risken är ju att unga människor luras att göra saker som
            de senare i livet kommer att få ångra mycket djupt. Samhället
            har ett ansvar att försöka undvika det.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2002/03:47 om utrikesfödda och folkhälsan
          </note>
          <note>
            Anf. 86 Statsrådet MORGAN JOHANS-
          </note>
          <note>
            SON (s):
          </note>
          <note>
            Herr talman! Elina Linna har frågat om jag avser att vidta några
            åtgärder för att förbättra folkhälsan bland utrikesfödda svenskar
            samt för att förbättra den sverigefinska minoritetens hälsa.
          </note>
          <note>
            Sverige är i dag ett land med stor etnisk och kulturell mångfald.
            Omkring 1,8 miljoner personer som lever i Sverige har helt eller
            delvis utländsk bakgrund. Gruppen sverigefinnar beräknas uppgå
            till ca 450 000.
          </note>
          <note>
            Flera studier har visat att personer som har invandrat till Sverige
            har sämre hälsa än genomsnittsbefolkningen i Sverige. Senast uppmärksammades
            detta i en studie av Statens folkhälsoinstitut. Samma sak konstaterar
            regeringen i en skrivelse, Integrationspolitik för 2000-talet
            (skr. 2001/02:129), som lades fram för riksdagen i mars 2002.
            Flera av dessa studier visar att många sverigefinnar lider av
            ohälsa.
          </note>
          <note>
            Det finns flera faktorer som förklarar de omfattande hälsoskillnaderna
            mellan olika etniska grupper.
          </note>
          <note>
            En viktig faktor är den diskriminering som många etniska grupper
            utsätts för i Sverige. Därutöver spelar levnadsvanor in samt erfarenheterna
            som har legat till grund för själva migrationen. För flyktingar
            är orsaken till migrationen ofta traumatiska upplevelser i samband
            med krig, konflikter, förföljelse och tortyr.
          </note>
          <note>
            Även deras tidigare förhållanden i hemlandet påverkar invandrares
            hälsa.
          </note>
          <note>
            Regeringen har på olika sätt uppmärksammat de oacceptabla skillnaderna
            i hälsa som bottnar i etnisk tillhörighet. I regeringens proposition
            om narkotika, som lades fram för riksdagen i slutet av januari
            2002, föreslår regeringen bland annat ett ökat fokus på sambanden
            mellan narkotikamissbruk och etnicitet. I
          </note>
          <note>
            den nationella handlingsplanen för utvecklingen av hälso- och
            sjukvården sägs att hälso- och sjukvården på ett bättre sätt bör
            kunna möta den ökande etniska och kulturella mångfalden bland
            patienterna och i större utsträckning beakta integrationsperspektivet
            i utvecklingen av hälso- och sjukvården. I regeringens skrivelse
            om äldrepolitik, som ska läggas fram för riksdagen den 12 december
            i år, kommer mångfaldsperspektivet att beaktas.
          </note>
          <note>
            Flera myndigheter, däribland Statens folkhälsoinstitut, Institutet
            för psykosocial medicin och Socialstyrelsen, har enligt sina regleringsbrev
            i uppdrag att analysera och redovisa hur de beaktat samhällets
            etniska och kulturella mångfald, både vid utformandet och genomförandet
            av sin verksamhet. Socialstyrelsen har nyligen slutfört ett uppdrag
            som bestod i att utforma ett skriftligt stöd till socialtjänsten
            i deras arbete för utsatta flickor i patriarkala familjer samt
            att distribuera detta stöd till samtliga berörda enheter inom
            den kommunala socialtjänsten. Ett annat regeringsuppdrag som Socialstyrelsen
            har avrapporterat handlar om att vidareutveckla och sprida metoder
            samt initiera projekt i syfte att förebygga könsstympning. Rapporten
            bereds just nu i Regeringskansliet.
          </note>
          <note>
            Inom ramen för kommunala introduktionsprogram för nyanlända flyktingar
            ska ohälsa uppmärksammas.
          </note>
          <note>
            Rehabiliterande insatser ska vid behov ingå i planeringen för
            den enskilde individen. En särskild utredare ser för närvarande
            över mottagandet av och introduktionen för flyktingar. I uppdraget
            ingår att uppmärksamma olika aktörers ansvar och medverkan i introduktionen.
            Bland aktörerna ingår företrädare för hälso- och sjukvården.
          </note>
          <note>
            Sverige har sedan år 2000 en samlad politik för nationella minoriteter.
            Dess syfte är att ge skydd för de nationella minoriteterna och
            stärka deras möjligheter till inflytande samt stödja de historiska
            minoritetsspråken så att de hålls levande. Den största minoriteten
            är sverigefinnar. För att förbättra mottagandet av sverigefinnar
            i äldrevården gav regeringen våren
          </note>
          <note>
            2000 i uppdrag åt Socialstyrelsen att kartlägga och redovisa
            hur olika kommuner organiserar och genomför äldreomsorg för finsktalande.
            Avrapportering skedde sommaren 2001, och rapporten bereds för
            närvarande inom Regeringskansliet.
          </note>
          <note>
            Ett framgångsrikt folkhälsoarbete förutsätter insatser inom flera
            politikområden. Ohälsa i befolkningen bekämpas bäst genom att
            fokusera på ohälsans bestämningsfaktorer. En stor utmaning för
            det framtida folkhälsoarbetet är att motverka skillnaderna i hälsa
            mellan olika grupper i befolkningen.
          </note>
          <note type="speaker">
            Anf. 87 ELINA LINNA (v):
          </note>
          <note>
            Herr talman! Jag vill börja med att tacka ministern för svaret.
          </note>
          <note>
            Det är i dag den 6 december, Finlands självständighetsdag, och
            det passar då bra att från denna talarstol lyfta fram en så viktig
            fråga som de finländska invandrarnas hälsa. I min interpellation
            ställer jag frågan: Avser ministern att vidta några särskilda
            åtgärder för att förbättra den sverigefinska minoritetens hälsa?
            Ministern svarar med att beskriva ambitioner bland annat om att
            förbättra mottagandet av sverigefinnar inom äldreomsorgen. I och
            för sig är det bra, men det är inte riktigt ett svar på min fråga.
          </note>
          <note>
            Statens folkhälsoinstituts rapport om hälsan inom olika invandrargrupper
            i Sverige ger en tydlig beskrivning av ohälsan bland sverigefinska
            invandrare.
          </note>
          <note>
            Arbetskraftsinvandrare från Finland har i regel sämre hälsa än
            arbetskraftsinvandrare från övriga OECD-
          </note>
          <note>
            länder. Män från Finland riskerar att drabbas av hjärtkärlsjukdomar
            i högre grad än svenska män. Trots den lägre risken för lungcancer
            bland kvinnor i Finland jämfört med svenska kvinnor uppvisar finländska
            invandrarkvinnor en ökad risk att insjukna i lungcancer jämfört
            med svenskfödda kvinnor. Speciellt redovisas dålig psykisk hälsa
            i undersökningar bland finska invandrare. Allt detta känner vi
            till.
          </note>
          <note>
            Herr talman! Min fråga till ministern kvarstår:
          </note>
          <note>
            Avser ministern att vidta några särskilda åtgärder för att förbättra
            den sverigefinska minoritetens hälsa?
          </note>
          <note>
            Anf. 88 Statsrådet MORGAN JOHANS-
          </note>
          <note>
            SON (s):
          </note>
          <note>
            Herr talman! Det är i dag Finlands självständighetsdag, men interpellationen
            hade en bredare geografisk inriktning. Den handlade ju om ohälsan
            bland utrikes födda svenskar generellt. Det var därför som jag
            gick igenom de åtgärder som vi vidtar på hela detta område, oavsett
            varifrån dessa personer kommer.
          </note>
          <note>
            Elina Linna pekar på två faktorer, varav den ena är hjärt- och
            kranskärlssjukdomar och den andra är lungcancer. Jag tror att
            det när man går in på dessa frågor är viktigt att ha ett generellt
            klassperspektiv.
          </note>
          <note>
            Vi vet att klassfaktorer slår igenom på ett oerhört påtagligt
            sätt när det gäller ohälsan i alla grupper.
          </note>
          <note>
            Sverige är fortfarande ett klassamhälle, men numera i etniskt
            avseende. Det är många gånger så att grupper som hamnat i en underklassposition
            eller tillhör arbetarklassen också har en speciell etnisk bakgrund.
          </note>
          <note>
            Jag tror att man måste ha detta alldeles klart för sig. Det talar
            för att vi i första hand ska verka med de generella metoder som
            vi har för att minska klassklyftorna i landet.
          </note>
          <note>
            Regeringen har ambitionen att fatta beslut om en folkhälsoproposition
            före jul. Vi ska bland annat förhandla med Vänsterpartiet och
            med Miljöpartiet i den frågan, men vi hoppas att vi ska kunna
            lägga fram propositionen före jul. I den kommer vi att beskriva
            situationen för invandrargrupper generellt sett.
          </note>
          <note>
            Som ett övergripande mål kommer vi att ha att minska skillnaderna
            i ohälsa mellan olika grupper. Den sverigefinska minoriteten är
            naturligtvis en av de grupper som omfattas av detta.
          </note>
          <note>
            När det gäller hjärt-kärlsjukdomar och lungcancer måste vi väldigt
            noga diskutera två frågor, nämligen användningen av tobak och
            av alkohol. När vi talar om bestämningsfaktorer för ohälsa, som
            jag tar upp i slutet av mitt interpellationssvar, handlar det
            i stor utsträckning om dessa frågor.
          </note>
          <note>
            Det skulle vara intressant att höra hur Elina Linna ställer sig
            i frågan hur vi ska arbeta bättre med frågor om alkohol- och tobakskonsumtionen.
            Tror hon att det arbetet skulle ha någon betydelse för den sverigefinska
            minoritetens hälsosituation?
          </note>
          <note type="speaker">
            Anf. 89 ELINA LINNA (v):
          </note>
          <note>
            Herr talman! Jag delar ministerns uppfattning att vi måste ha
            ett generellt klassperspektiv när vi talar om folkhälsan. Det
            är väldigt viktigt att vi har det.
          </note>
          <note>
            Det kan vidtas strukturella åtgärder för att förbättra hälsan.
          </note>
          <note>
            Att jag särskilt lyfter fram sverigefinnarna beror på att det
            i det svenska samhället är lätt att glömma bort att sverigefinnarna
            är en speciell grupp, både på grund av att den är den största
            nationella minoritetsgruppen och på grund av det som jag påpekade
            i mitt tidigare inlägg, nämligen att sverigefinnarna som arbetskraftsinvandrare
            skiljer ut sig från övriga
          </note>
          <note>
            OECD-länder. De har speciella problem.
          </note>
          <note>
            Som ministern sade i sitt svar bekämpas ohälsan i befolkningen
            bäst genom att man fokuserar på ohälsans bestämningsfaktorer.
            Jag delar den uppfattningen. Jag fick en fråga om tobaks- och
            alkholkonsumtion. Jag tror att vi på de punkterna har väldigt
            mycket att göra. Det är en besvärlig situation med tanke på de
            nya bestämmelser som kommer genom EU.
          </note>
          <note>
            Jag följer debatten också i Finland och har sett att alkoholkonsumtionen
            har ökat där likaväl som, vilket ministern naturligtvis känner
            till, i Sverige. Den kommer antagligen också att fortsätta att
            öka. I det avseendet har vi mycket att göra.
          </note>
          <note>
            Det är samma sak med tobakskonsumtionen.
          </note>
          <note>
            Svenskarna i gemen röker lite. Vi har satt upp som mål att under
            20 % ska vara rökare, men det finns särskilda behov av förebyggande
            insatser i vissa grupper.
          </note>
          <note>
            Ministern skriver i sitt svar att regeringen har uppmärksammat
            skillnaderna i hälsa mellan olika grupper. Vi vet också mycket
            om detta. Folkhälsoinstitutets rapport visade klart att sådana
            här skillnader finns. Också Nationella folkhälsokommitténs rapporter
            visar väldigt tydligt att det finns skillnader mellan olika grupper.
            Ska vi acceptera att hälsoskillnaderna mellan olika etniska grupper
            är så stora? Nej, det ska vi inte göra.
          </note>
          <note>
            Vi kan säkert inte lösa de stora problemen här i debatten, men,
            herr talman, jag vill fråga vilka mål ministern kan tänka sig
            att sätta för arbetet med att minska klyftorna i hälsa mellan
            olika etniska grupper i befolkningen.
          </note>
          <note>
            Anf. 90 Statsrådet MORGAN JOHANS-
          </note>
          <note>
            SON (s):
          </note>
          <note>
            Herr talman! Folkhälsoarbetet generellt sett i Sverige är ju
            en fantastisk framgångssaga. Vi har sett hur medellivslängden
            har fortsatt att öka. Vi ligger nu faktiskt i världstopp vad gäller
            hur länge man lever.
          </note>
          <note>
            Vi har sett att spädbarnsdödligheten har gått ned oerhört kraftigt.
            Vi räddar nu nästan alla barn som föds. Vi har sett hur tobaksanvändningen
            har gått ned väldigt kraftigt från en nivå för omkring 20 år sedan
            då det var ungefär 30 % rökare till ungefär 20 % nu, och rökningen
            fortsätter också, som vi nu kan bedöma det i alla fall, att minska
            - utom i en del grupper där det finns en tendens till en ökning,
            bland annat gruppen unga flickor. Men den generella bilden är
            i alla fall den att tobaksanvändningen minskar.
          </note>
          <note>
            Alkoholanvändningen är en annan sak, där vi tvärtom har sett
            en negativ utveckling de sista fem åren med en ökning med 20 %
            sedan 1996. Det inger alldeles speciell oro. Jag delar den oro
            som Elina
          </note>
          <note>
            Linna tog upp när det gäller vad som kommer att ske under de
            närmaste åren när tillgängligheten ser ut att öka.
          </note>
          <note>
            Ingången i mitt svar handlar om de generella åtgärderna, alltså
            att informera om alkohol och skadeverkningar, att med lagstiftning
            och information ta itu med tobaksanvändningen, att förbättra hälso-
            och sjukvården så att vi kan rädda fler och fler barn, att också
            förbättra hälso- och sjukvården så att dödligheten i cancer kan
            minska, som den fortfarande gör, och att arbeta med både hälso-
            och sjukvård och psykoterapeutiska insatser när det gäller människor
            som är deprimerade. Ett exempel är att självmordsfrekvensen faktiskt
            har minskat väldigt kraftigt de senaste åren.
          </note>
          <note>
            Det är sådana generella åtgärder som jag tror är huvudspåret
            för att höja folkhälsan generellt sett.
          </note>
          <note>
            Sådana generella åtgärder innebär ändå att de sämst ställda och
            de mest utsatta blir de som har mest att vinna på de generella
            insatserna. Där vet vi sedan gammalt att exempelvis tobaksanvändning
            eller utsattheten i arbetslivet är störst bland de sämst ställda
            grupperna. Därför är den generella välfärdspolitiken också grunden
            för folkhälsoarbetet.
          </note>
          <note>
            Elina Linna frågar om jag är beredd att vidta några särskilda
            åtgärder utöver de generella just för den sverigefinska minoriteten.
            Där har vi som sagt lagt ut uppdraget när det gäller äldreomsorgen.
            Jag håller naturligtvis detta för öppet. Efter det att vi har
            fått folkhälsopropositionen på plats och därmed den grundläggande
            strukturen för hur vi ska arbeta för folkhälsan under den kommande
            mandatperioden, när vi har fått ett mer systematiskt arbete för
            hur vi ska jobba med folkhälsan och när vi mer tydligt kan se
            vilka grupper det är som vi särskilt måste satsa på, då håller
            jag naturligtvis öppet för att vi kanske behöver vidta särskilda
            åtgärder. Men jag är inte beredd att i dag utlova några ytterligare
            åtgärder.
          </note>
          <note type="speaker">
            Anf. 91 ELINA LINNA (v):
          </note>
          <note>
            Herr talman! Ministern tar upp självmordsfrekvensen som har minskat.
            Då ska jag passa på att berätta att jag under de senaste veckorna
            har hört talas om två olika beskrivningar av sverigefinska män
            som har tagit livet av sig på grund av att de inte har sökt läkarvård.
            Det har inte på orten funnits någon läkare som talar finska, och
            det är mycket möjligt att de, om de hade kommit till vård, hade
            fått medicinsk behandling som hade hindrat de här självmorden.
            Bland just männen i den sverigefinska befolkningen är ju också
            självmordsfrekvensen högre än bland den övriga befolkningen. Så
            återigen vill jag understryka den här gruppens speciella behov.
          </note>
          <note>
            När det gäller folkhälsopropositionen som ministern hänvisar
            till hoppas jag verkligen att vi där kommer fram till några konkreta
            åtgärder så att vi kan förbättra sverigefinnarnas hälsa, som är
            sämre än befolkningens generellt.
          </note>
          <note>
            Anf. 92 Statsrådet MORGAN JOHANS-
          </note>
          <note>
            SON (s):
          </note>
          <note>
            Herr talman! Då vill jag bara avslutningsvis tacka för interpellationen
            och för möjligheten att diskutera de här frågorna.
          </note>
          <note>
            Diskussionen blir ju lätt lite svajig eller alltför bred. Vi
            hade ju egentligen alla de etniska grupperna att utgå ifrån. Det
            innebär att man måste lista åtgärder som vi har gjort. Vi har
            ju utfört ett helt batteri av åtgärder. Men diskussionen har mest
            kommit att handla om den sverigefinska minoriteten, och det förstår
            jag.
          </note>
          <note>
            När jag säger detta om självmordsfrekvensen tycker jag nog att
            man ska notera den paradox som egentligen finns. Samtidigt som
            vi har fått fler och fler tecken på att den psykiska ohälsan har
            förvärrats på senare år sjunker alltså självmordsstatistiken.
            Ser man 20 år tillbaka har självmordsfrekvensen minskat med 40
            %. Den stora minskningen sker bland män, framför allt beroende
            på att män också har en mycket högre självmordsfrekvens än vad
            kvinnor har och mycket oftare tar den utvägen. Man tycker att
            det inte finns något hopp. Det hänger förmodligen ihop med den
            medicinska utvecklingen när det gäller hälso- och sjukvård. Det
            är väl så att man har medel nu som gör att det är lättare att
            rädda fler. Men det är ändå en paradox att notera.
          </note>
          <note>
            Elina Linna säger att vi kanske kan se en annan utveckling i
            den sverigefinska minoriteten, och jag tar den informationen till
            mig och är beredd att gå vidare och undersöka detta för att se
            om man kanske ska fundera över speciella åtgärder. Det gör jag
            gärna.
          </note>
          <note>
            Tack än en gång för diskussionen!
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2002/03:53 om skogsbrandsflyget
          </note>
          <note>
            Anf. 93 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Krister Örnfjäder har frågat mig vilka åtgärder
            jag är beredd att vidta för att skogsbrandsflyget ska kunna fortsätta
            sin verksamhet.
          </note>
          <note>
            Den 28 augusti i år besvarade herr talman i sin egenskap av försvarsminister
            en fråga av Lena Ek om samma ämne.
          </note>
          <note>
            Räddningsverket har inte haft något särskilt uppdrag från regeringen
            att ansvara för skogsbrandsflyget. Myndigheten har emellertid
            fram till i år från sitt förvaltningsanslag valt att lämna bidrag
            till verksamheten ekonomiskt och också med viss utrustning, utbildning
            och information. Bidraget har varierat beroende på väderförhållandena
            under sommarmånaderna och uppgått till mellan 3 och 8 miljoner
            kronor årligen.
          </note>
          <note>
            Räddningsverket kommer från och med 2003 att få utökade uppgifter
            inom befintlig anslagsram. Därför har Räddningsverket, som en
            konsekvens av detta, beslutat om kraftiga prioriteringar och omfördelningar.
            Skogsbrandsbevakningen är ett av de områden som blivit föremål
            för förändring eftersom myndighetens anslag i första hand måste
            gå till uppgifter som det finns ett uttalat uppdrag att myndigheten
            ska utföra.
          </note>
          <note>
            Räddningsverket har efter hörande av berörda intressenter under
            hösten 2002 beslutat att det bidrag som Räddningsverket lämnar
            till skogsbrandsbevakning med flyg kommer att upphöra från och
            med
          </note>
          <note>
            2003.
          </note>
          <note>
            Detta har man i god tid förvarnat berörda intressenter om så
            att de som har ansvar själva ska kunna besluta om eventuellt bidrag
            till fortsatt skogsbrandsbevakning.
          </note>
          <note>
            Räddningstjänst och brandförebyggande verksamhet är när det gäller
            till exempel skogsbrand en kommunal angelägenhet enligt räddningstjänstlagen
          </note>
          <note>
            (1986:1102). Formellt sett är det ägare eller innehavare som
            har ansvar för sin egendom för att till exempel förhindra bränder
            eller andra skador. Redan i nuvarande räddningstjänstlagstiftning
            påtalas detta. Principen understryks än tydligare i förslaget
            till reformerad räddningstjänstlagstiftning som för närvarande
            bereds av regeringen.
          </note>
          <note>
            Ett antal länsstyrelser har också vänt sig till regeringen under
            hösten 2002 med begäran om att ansvarsförhållandena vad gäller
            skogsbrandsbevakning bör ändras så att staten får ansvaret och
            ska finansiera verksamheten.
          </note>
          <note>
            Jag avser inte verka för att skogsbrandsbevakning med flyg ska
            bli ett statligt ansvar.
          </note>
          <note>
            Att Räddningsverket beslutat upphöra med bidrag behöver inte
            medföra att skogsbrandsbevakningen upphör. Det bör enligt min
            mening ankomma på skogsägare och andra intressenter att besluta
            om olycks- och skadeförebyggande åtgärder på detta område. Därvid
            kan Räddningsverket ha en viktig roll genom att informera berörda
            om erfarenheterna och bidra med sitt kunnande.
          </note>
          <note>
            Jag vill i detta sammanhang även informera om det arbete som
            pågår inom EU. Det finns en EU-
          </note>
          <note>
            förordning som bland annat handlar om skogsbränder. Här finns
            viss möjlighet till medfinansiering från
          </note>
          <note>
            EU för brandövervakning om det bedöms finnas en hög risk för
            skogsbrand. Förordningen är för närvarande under omförhandling
            och beslut kommer sannolikt att fattas under våren 2003. Förmodligen
            kommer möjligheten till medfinansiering från EU för skogsbrandsbevakning
            att finnas kvar. En ansökan från svensk part om anslutning till
            EU-programmet måste i så fall först handläggas av Regeringskansliet
            eller någon myndighet som pekats ut.
          </note>
          <note type="speaker">
            Anf. 94 KRISTER ÖRNFJÄDER (s):
          </note>
          <note>
            Herr talman! Jag tackar ministern för svaret.
          </note>
          <note>
            Jag tycker att det är synd att ministern inte vill verka för
            att skogsbrandsbevakning med flyg ska vara ett statligt ansvar.
          </note>
          <note>
            Enligt de uppgifter jag fått från både Kommunförbundet och länsstyrelser
            är det en väl fungerande verksamhet. Det är en verksamhet som
            inte enbart ska ses ur ekonomisk synpunkt, utan också med tanke
            på de stora mänskliga lidanden som kan bli följden. Det handlar
            alltså inte enbart om att skogen brinner, utan även om andra värden.
            Både åretruntboende och fritidsboende riskerar också att drabbas
            hårt vid en stor brand.
          </note>
          <note>
            Om samordningen från statens sida försvinner kan man se framför
            sig en utveckling där skogsbrandsbevakningen kommer att försvinna.
            Anledningen till det är att man hittills har haft en tydlig organisation
            för hur skogsbrandsflyget ska vara och vem som har vilket ansvar.
            Risken är att man i stället får ett antal olika lösningar på skilda
            håll i landet, vilka inte kommer att motsvara de behov som finns.
            Resultatet av det blir sannolikt att funktionen försämras, och
            rent samhällsekonomiskt är det en mycket sämre lösning.
          </note>
          <note>
            I dag är kostnaden allt från tre till åtta miljoner kronor om
            året. Att kostnaden är så låg beror på att verksamheten redan
            i dag grundar sig på många människors ideella och frivilliga insatser.
          </note>
          <note>
            Vi vet att vid en enstaka brand kan värdena överstiga detta belopp
            många gånger om. Jag kan som exempel nämna att bara i Kalmar län
            har man under den senaste torra sommaren med hjälp av brandflyget
            upptäckt 38 skogsbränder. Om inte brandflyget hade funnits kan
            man på goda grunder anta att dessa bränder hade upptäckts mycket
            senare med dramatiskt ökade följder och större ekonomiska kostnader
            för både enskilda personer och för samhället.
          </note>
          <note>
            Enligt min och många andras uppfattning är det viktigt att staten
            har ansvaret. Det innebär att man då vet vem som har initiativet
            - en situation som man inte kan uppnå om detta ska skötas på frivillig
            grund.
          </note>
          <note>
            Om man inte har kvar den modellen kommer brandflyget att spridas
            på många olika händer med det resultat som jag har pekat på.
          </note>
          <note>
            Det må så vara att Räddningsverket har uppfattningen att detta
            inte längre ska vara deras ansvar, men det bör väl ligga i riksdagens
            och regeringens intresse att ha ett övergripande ansvar för skogsbrandsbevakning
            med flyg.
          </note>
          <note>
            Räddningsverket ser det hela med utgångspunkt från sin egen budget
            och sina egna ekonomiska ramar. Men tycker inte ministern att
            det är vår skyldighet i riksdag och regering att se på det här
            problemet med den samlade samhällsekonomin för ögonen?
          </note>
          <note>
            Risken är ju annars att vi sparar på ett ställe, och får betala
            det många gånger om med kostnader på andra ställen.
          </note>
          <note>
            Anf. 95 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Det kan låta bestickande att man diskuterar om inte
            staten borde ta ett övergripande ansvar. Nu är det dock så att
            hela utvecklingen handlar om att de intressenter som själva har
            ett ansvar, de som äger eller är ansvariga för en verksamhet,
            också har ett ansvar för att förebygga olyckor och bränder.
          </note>
          <note>
            Det gäller i det här fallet även dem som äger skogen.
          </note>
          <note>
            Räddningsverket har konstaterat efter första genomgången att
            skogsägarna inte var särskilt intresserade av att vidmakthålla
            skogsbrandsflyget i ett läge där man själva skulle behöva bidra
            till det ekonomiskt. Man kan fundera över detta, men det kanske
            markerar att någon typ av förändring har skett i hur samhället
            fungerar och hur skogsbränderna fungerar.
          </note>
          <note>
            Statens räddningsverk har försökt göra en studie av skogsbränderna
            för att ta reda på hur många skogsbränder som upptäcktes med hjälp
            av skogsbrandsflyget. Man bad SCB göra den studien.
          </note>
          <note>
            SCB konstaterade att det var svårt att över huvud taget få detta
            belagt, och man gjorde då i det här fallet en djupstudie i Dalarna.
            Av den studien framgår att av 209 skogsbränder upptäcktes 17 av
            flyget, vilket alltså var 8 % av bränderna. Vid 12 av dessa 17
            bränder hade flyget varit värdefullt, alltså en ganska ringa del.
            Detta har måhända gjort att olika intressenter har övervägt andra
            sätt, och att det har skett förändringar i samhället som gör att
            skogsbränder upptäcks på annat sätt och kan larmas i tid.
          </note>
          <note type="speaker">
            Anf. 96 KRISTER ÖRNFJÄDER (s):
          </note>
          <note>
            Herr talman! Man blir lite fundersam över de uppgifter som finns
            med i diskussionen. Jag har i min hand ett papper från räddningstjänstavdelningen
            på
          </note>
          <note>
            Räddningsverket där man skriver: "Efter att länsstyrelserna inkommit
            med rapporter konstateras att skogsbrandflyget totalt sett i landet
            2002, har upptäckt och larmat vid 265 skogsbränder, har vid 223
          </note>
          <note>
            tillfällen medverkat vid dirigering och vägvisning eller på annat
            sätt assisterat den kommunala räddningstjänsten." Det står vidare
            att den totala kostnaden var 8,3 miljoner kronor, vilket var rekord.
            Å
          </note>
          <note>
            andra sidan har den gångna sommaren varit så pass lång ur brandsäkerhetssynpunkt
            att man startade redan i maj månad och fortsatte in i september.
            Det är alltså ett antal månader längre än normalt - om det nu
            finns något normalt i ett sådant tillstånd.
          </note>
          <note>
            Jag vill komma tillbaka till frågan om inte samhället i stort
            ändå har mycket att tjäna på att man har ett övergripande ansvar.
            Vi tar en detalj. I mitt hemlän har det under sommaren varit en
            stor skogsbrand
          </note>
          <note>
            - som tur är med tanke på de totalt 38 bränder som jag tidigare
            nämnde. Man räknar med att statens andel av kostnaden för den
            branden kommer att vara ca 900 000 kr. Fem månaders flygbrandsbevakning
            har kostat i runda tal 600 000 kr. Vad alla de andra bränderna,
            som man i tid hann ta tag i, skulle ha kunnat innebära vill jag
            inte ens tänka på.
          </note>
          <note>
            Jag tycker fortfarande att det i stor utsträckning ligger i vårt
            intresse rent samhällsekonomiskt att vi kan lösa detta gemensamt.
          </note>
          <note>
            Jag kan förstå att den enskilde skogsägaren möjligen inte alltid
            är lika intresserad eftersom han eller hon kanske bara ser till
            sina intressen, men om man tittar på näringen kommer frågan i
            en annan dager.
          </note>
          <note>
            Anf. 97 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Först måste man komma ihåg att staten och Räddningsverket
            inte har haft något övergripande ansvar för övervakning, utan
            det är ett frivilligt åtagande, en service, som Räddningsverket
            har tagit på sig. Man konstaterar att det finns andra behov som
            riksdag och regering har tryckt på och gett uttalade mandat om,
            och då vill man klara av de uppgifterna först. Det är självklart.
          </note>
          <note>
            Det som då förvånar mig är att de intressenter som ytterst har
            haft fördel av det här systemet själva inte har velat bidra ekonomiskt.
            Detta har varit en tjänst som har fungerat mycket bra, och den
            har varit gratis.
          </note>
          <note>
            Men när den upphör därför att det finns andra behov värderar
            man den uppenbarligen inte lika mycket.
          </note>
          <note>
            Hela det avvecklingsarbete som Räddningsverket har gjort har
            varit förtjänstfullt på alla sätt och väldigt noggrant. Det är
            alltså detta som förvånar mig mest.
          </note>
          <note>
            Många människor vistas ute i skog och mark och har mobiltelefoner.
            Det finns annan teknik i dag än när det här flyget introducerades.
            Det är möjligtvis det som gör att det är svårt att ytterst avgöra
            vilka av de bränder som larmats via skogsbrandsflyget som ändå
            hade blivit upptäckta och tidigt larmade med annan teknik, som
            nu finns spridd ute i våra marker.
          </note>
          <note>
            Det är möjligtvis det som har skett.
          </note>
          <note>
            Det finns goda möjligheter för näringen och intressenter att
            använda sig av den erfarenhet och den kunskap som finns på Räddningsverket.
            Däremot har jag förståelse för att myndigheten gör den här prioriteringen.
            Hela utvecklingen när det gäller ansvar för olyckor går i riktning
            mot ett större ansvarstagande hos den enskilde och den som driver
            verksamheten.
          </note>
          <note>
            Det vore fel väg att då börja återföra saker till en statlig
            nivå.
          </note>
          <note type="speaker">
            Anf. 98 KRISTER ÖRNFJÄDER (s):
          </note>
          <note>
            Herr talman! Jag skulle vilja ta upp två delar i det här resonemanget.
            Den första delen är detta att det kanske finns en bättre upptäcktsmöjlighet
            på grund av att människor som vistas ute i naturen har mobiltelefoner
            och kan hjälpa till i detta arbete. Det tvivlar jag inte på.
          </note>
          <note>
            Det är samtidigt en av de stora farorna. Den allemansrätt som
            vi har i Sverige, som ingen ifrågasätter, utgör också ett riskmoment
            genom att människor på olika sätt är med om att orsaka bränder.
            Jag skulle inte vilja komma i den situationen att någon börjar
            ifrågasätta allemansrätten på grund av att det till exempel tas
            upp skadeståndsanspråk och annat gentemot enskilda människor.
            Även i det läget har staten ett ansvar för att vara med och värna
            om det som vi i dag betraktar som självklart.
          </note>
          <note>
            Den andra delen gäller att skogsägarna inte skulle ha något intresse.
            Jag tror att det många gånger kan bero på att hälsan tiger still.
            Har man ett system som fungerar är man nöjd med det. Det är inte
            förrän man upptäcker att man har förlorat detta som man kommer
            att reagera. Det kommer alltså inte att hända förrän det här har
            upphört. Det vore synd att behöva uppleva den situationen, för
            då är skadan redan skedd.
          </note>
          <note>
            Jag framhärdar i uppfattningen att vi gör ett misstag. Det är
            inte bra om vi drar ned på en väl fungerande verksamhet för att
            få någonting som vi inte vet vad det kommer att bli.
          </note>
          <note>
            Jag vill peka på en sak. Vi har redan i dag inom ramen för civilförsvar
            och andra verksamheter ett system uppbyggt där vi förlitar oss
            på frivilliga krafter. Det här är en sådan del som mycket väl
            skulle kunna likställas med de verksamheterna, till allas fördel.
          </note>
          <note>
            Anf. 99 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Jag vill tacka Krister Örnfjäder för den här diskussionen.
            Det är naturligtvis en mycket intressant fråga. Skogsbränder är
            emellanåt allvarliga.
          </note>
          <note>
            En del naturvänner tycker att skogsbränder har en betydelse för
            biologisk mångfald och därför har ett värde i sig.
          </note>
          <note>
            När det gäller allemansrätten har den inte kommit på tal som
            ett skäl i fråga om kostnader för skogsbränder. Det sammanhänger
            sannolikt med att de allra flesta skogsbränder uppstår genom blixtnedslag
            och den typen av olyckor. Jag tror inte att det är det som är
            äventyrligt.
          </note>
          <note>
            Krister Örnfjäder har helt rätt i att det här är en verksamhet
            som har fungerat bra. Det finns alltså inte något skäl att nu,
            när vi ser att det finns nya behov när det gäller olycksfall och
            annat där vi behöver bli duktigare, bryta principen att ansvaret
            finns i huvudsak hos intressenterna. Jag tycker att vi i stället
            tillsammans ska stödja skogsägare, bransch och andra att ta ett
            ansvar för denna verksamhet. Då kommer
          </note>
          <note>
            Räddningsverket att bistå med allt stöd man har.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2002/03:63 om beredskapen för oljebekämpning
            i Östersjön
          </note>
          <note>
            Anf. 100 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Marietta de Pourbaix-Lundin har frågat mig vilka
            åtgärder jag avser att vidta för att stärka Sveriges beredskap
            för att möta den ökade risken för en stor oljekatastrof i Östersjön
            samt vilka åtgärder jag avser att vidta för att förbättra Sveriges
            och Östersjöländernas förmåga att hantera större utsläpp av råolja
            i Östersjön.
          </note>
          <note>
            Den 16 april i år besvarade Björn von Sydow i egenskap av försvarsminister
            en liknande interpellation här i kammaren. Min redogörelse i det
            följande överensstämmer i stort med vad Björn von Sydow då uttalade.
          </note>
          <note>
            I Sverige är Kustbevakningen den myndighet som har ansvar för
            att bekämpa utsläpp av till exempel råolja till sjöss. Målsättningen
            är att Kustbevakningen ska ha en beredskap för att kunna bekämpa
            utsläpp på upp till 5 000 ton olja. Kustbevakningen ska vid oljeutsläpp,
            eller fara för utsläpp, kunna påbörja preventiva åtgärder inom
            fyra timmar och bekämpningsåtgärder inom åtta timmar efter larm.
            Dessa riktvärden är satta mot bakgrund av den riskanalys som ett
            antal myndigheter på regeringens uppdrag redovisat i rapporten
            Det svenska marina oljeskadeskyddet inför
          </note>
          <note>
            2000-talet och utgör en rimlig operativ målsättning för den marina
            bekämpningsförmågan.
          </note>
          <note>
            Den svenska miljöskyddsflotta som Kustbevakningen förfogar över
            är enligt min bedömning förhållandevis välutrustad. Under 2001
            tillfördes två så kallade kombinationsfartyg som kan användas
            för både övervakningsuppgifter och oljebekämpningsoperationer.
            I budgetpropositionen för 2003 anförde regeringen att Kustbevakningen
            ska inskaffa ytterligare tre stora kombinationsfartyg. Sverige
            kommer därmed att avsevärt öka sin kapacitet att bekämpa utsläpp
            till sjöss.
          </note>
          <note>
            Regeringen anser också att övervakningsfrågorna har hög prioritet.
            I propositionen Svenska miljömål -
          </note>
          <note>
            delmål och åtgärdsstrategier har regeringen anfört att
          </note>
          <note>
            Kustbevakningen ska tillföras ytterligare cirka
          </note>
          <note>
            50 miljoner kronor per år från och med 2004 för att skärpa övervakningen
            till havs och öka satellitspaningen (prop. 2000/01:130).
          </note>
          <note>
            Sjöfartens påverkan på Östersjöns marina miljö är en viktig fråga
            för samtliga Östersjöstater, och det bedrivs sedan lång tid ett
            effektivt och väl fungerande samarbete inom ramen för Helsingforskommissionen.
          </note>
          <note>
            Det är viktigt att konsekvenserna av ett haveri med ett större
            tankfartyg minimeras för att den känsliga Östersjömiljön inte
            ska skadas. Det som då är aktuellt är framför allt resurser för
            sjögående brandbekämpning och tyngre nödbogsering. Med denna utrustning
            kan man stabilisera och läktra (tömma) en större tanker för att
            förhindra ett totalhaveri.
          </note>
          <note>
            När det gäller nödbogsering vill jag nämna att en kartläggning
            som presenterats av Helsingforskommissionen visar att det finns
            betydande resurser samlade runt Östersjön. Jag vill här nämna
            att såväl
          </note>
          <note>
            Ryssland som Estland, Lettland och Litauen har fartyg med den
            dragkraft som bedöms som nödvändig.
          </note>
          <note>
            Det rör sig om totalt ett tiotal fartyg.
          </note>
          <note>
            Runt Östersjön finns även ett antal fartyg som har tillfredsställande
            brandbekämpningsförmåga, till exempel har Lettland tre fartyg
            och Ryssland respektive Litauen ett vardera. Dessa resurser kommer
            som jag tidigare sagt att kompletteras av tre nya fartyg i
          </note>
          <note>
            Sverige genom Kustbevakningen.
          </note>
          <note>
            Det är få länder som har sådana resurser som behövs för att hantera
            haverier med större tankfartyg.
          </note>
          <note>
            För att förmågan totalt i Östersjön ändå ska vara tillräcklig
            har Östersjöstaterna i rekommendationer enats om vilken som ska
            vara den lägsta nivån för staternas operativa förmåga.
          </note>
          <note>
            I Sverige, liksom i övriga Östersjöstater, bygger beredskapen
            vid större olyckor på att vi kan och ska dra nytta av det samarbete
            som bedrivs inom Helsingforskommissionen.
          </note>
          <note>
            Inom Helsingforskommissionen har också utarbetats riktlinjer
            för hur assistans ska kunna lämnas.
          </note>
          <note>
            Samarbetet är så utformat att ansvariga myndigheter
          </note>
          <note>
            - för svensk del är det Kustbevakningen - på egen begäran får
            lämna operativ assistans.
          </note>
          <note>
            Om Kustbevakningen gör bedömningen att Sverige behöver hjälp
            för att förhindra att ett utsläpp sker eller för att bekämpa ett
            utsläpp skickas en förfrågan till den utsedda kontaktpunkten i
            respektive Östersjöstat. Normalt får man svar inom en timme på
            vilka resurser som kan avsättas.
          </note>
          <note>
            Sverige verkar, inom ramen för Helsingforskommissionen, även
            aktivt för att riskanalyserna avseende den förväntade ökningen
            av oljetransporterna i Östersjön kontinuerligt uppdateras och
            att relevanta åtgärder vidtas.
          </note>
          <note>
            Mot bakgrund av den nu aktuella tragiska förlisningen av den
            bahamasflaggade tankern Prestige utanför den spanska kusten vill
            jag nämna att det inom den europeiska gemenskapen sedan ett par
            år pågår ett arbete med att skärpa lagstiftningen i syfte att
            öka säkerheten vid oljetransporter till sjöss, de så kallade Erikapaketen.
            Förslagen omfattar en utökad kontroll av undermåliga fartyg. Frågan
            kommer att behandlas vid transportministrarnas möte i dag.
          </note>
          <note>
            Hela Östersjön är utpekad som en speciell area inom IMO med striktare
            regler för avsiktliga oljeutsläpp, tankrengöring, avfall och luftutsläpp.
            Regeringen avser att inom kort ge Sjöfartsverket i uppdrag att
            i samverkan med berörda myndigheter utreda förutsättningarna för
            och effekterna av att klassa hela eller delar av Östersjön som
            särskilt känsligt havsområde i enlighet med den internationella
            sjöfartsorganisationens regelverk. Redovisningen ska lämnas till
            regeringen i mars.
          </note>
          <note>
            Vad jag här har redovisat innebär att jag anser att
          </note>
          <note>
            Sverige har en god beredskap i förhållande till uppsatta mål.
          </note>
          <note>
            Anf. 101 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Så sent som i tisdags var det en debatt i ärendet,
            men då handlade det mera om att förebygga oljeolyckor i Östersjön.
            Debatten nu handlar om beredskapen ifall olyckan skulle inträffa
            och vi skulle få ett stort oljeutsläpp i Östersjön. Vi behöver
            kanske inte upprepa den förra debatten. Men jag kan tala om för
            försvarsministern att jag är den moderat som har skrivit under
            den flerpartimotion där vi hoppas att Östersjön ska klassas som
            ett särskilt känsligt hav.
          </note>
          <note>
            När jag läser svaret på mina frågor blir jag ganska förskräckt.
            Jag vet inte om det är försvarsministern som är förd bakom ljuset
            eller om det är hon som försöker föra mig bakom ljuset. Varför
            säger jag det?
          </note>
          <note>
            Jo, försvarsministern skriver i sitt svar att Kustbevakningen
            ska få tre fartyg. Det ska stå i budgetpropositionen. Var i budgetpropositionen
            står detta?
          </note>
          <note>
            I budgetpropositionen kan man läsa att regeringen avser att bemyndiga
            Kustbevakningen att inleda en förstudie av nya fartyg som svarar
            mot myndighetens behov. Det är uppdraget de får. Det innebär ju
            inte att det kommer ett fartyg genast. Det kommer att ta ganska
            många år innan det kommer några fartyg.
          </note>
          <note>
            Därför är det ett väldigt vilseledande svar som försvarsministern
            ger, eller så är hon själv förd bakom ljuset på något sätt. Försvarsministern
            är ny, så hon kanske inte har satt sig in i alltihop. Men jag
            måste säga att jag inte tycker att det är med sanningen överensstämmande.
            Det jag säger stämmer också med vad miljöministern sade i tisdags
            i debatten.
          </note>
          <note>
            Att jag upprepar en interpellation som jag ställde i april i
            år beror på att när jag hade debatten med före detta försvarsministern,
            numera talmannen, kom det till slut fram att hela vår beredskap
            egentligen byggde på den beredskap som alla andra länder runt
            Östersjön hade. Då fick jag veta att försvarsministern faktiskt
            inte hade riktiga kunskaper om vilken beredskap de andra länderna
            hade. Det skulle han kontrollera.
          </note>
          <note>
            I det svar jag får i dag finns det beskrivet lite grann vilken
            beredskap de andra länderna har. Men min viktiga fråga är: Kommer
            de att hinna fram i tid?
          </note>
          <note>
            Om man tittar på vad det finns för resurser visar det sig att
            i princip längs hela Sveriges östra kust är det ganska dåligt
            med resurser. Samma sak gäller för
          </note>
          <note>
            Gotland. De resurser vi själva har kommer inte att räcka till.
            Målsättningen är att man ska klara 5 000
          </note>
          <note>
            ton. Det är inte speciellt mycket med tanke på de fartyg som
            går på Östersjön numera sedan man i
          </note>
          <note>
            Ryssland öppnat nya hamnar, i Primorsk framför allt, dit det
            går ganska stora fartyg med mycket mer än
          </note>
          <note>
            5 000 ton. Jag tror att de till och med kan ha 145 000
          </note>
          <note>
            ton olja lastad. Att klara av 5 000 ton är inte att ha en jättestor
            kapacitet.
          </note>
          <note>
            Jag kommer att återkomma med detta i mitt nästa inlägg. Försvarsministern
            tar på sig ett väldigt stort personligt ansvar när hon i svaret
            skriver att hon tycker att vi har en rimlig kapacitet för att
            klara oljebekämpning och ha en bra beredskap i Östersjön. Jag
            vill påstå att det inte är så. Inte ens om vi lägger ihop vår
            kapacitet med de andra ländernas så klarar vi det.
          </note>
          <note>
            Anf. 102 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Jag sade att det var i förhållande till de målsättningar
            vi har ställt upp efter en analys av det svenska marina oljeskyddet
            inför 2000-talet. Det är ett antal myndigheter som har gjort bedömningar
            av vilken kapacitet och vilket mål som borde finnas för svenskt
            vidkommande.
          </note>
          <note>
            Jag har ingen avsikt att föra någon bakom ljuset. I
          </note>
          <note>
            budgetpropositionen konstaterar regeringen att det finns vissa
            kapacitetsbrister vad gäller Kustbevakningen. Därför ger man i
            uppdrag att införskaffa ytterligare fartyg. Det kommer att handla
            om tre fartyg. Det betyder att man får en väsentligt högre kapacitet.
            Det vore mig fjärran att säga att dessa båtar finns i dag. Så
            slarvigt har jag inte uttryckt mig och skulle aldrig uttrycka
            mig i diskussionen. Men Kustbevakningen fick också fartyg 2001.
            Det betyder att det då tillfördes kapacitet vad gäller den delen.
          </note>
          <note>
            Vi har haft en utredning om huruvida det var möjligt att använda
            andra fartyg som staten förfogar över. Det har funnits ett utredningsförslag
            som innebar att bland annat isbrytarna skulle kunna tas till vara.
            Det är möjligt att det skulle gå, men det har inte väckt något
            positivt stöd hos de andra myndigheterna.
          </note>
          <note>
            Vi har ändå inte släppt frågan eftersom det med tanke på att
            oljetransporterna tycks öka i Östersjön kan vara viktigt att ha
            tillgång till bättre kapacitet. Det är viktigt att göra bekämpningen
            så nära olycksplatsen som möjligt.
          </note>
          <note>
            Det finns en medveten strävan att se till att vi kan fullfölja
            vårt kapacitetsbehov och bevaka utvecklingen. Det vore fjärran
            - det säger jag också i svaret - att tro att vi kan klara det
            på egen hand om det skulle bli en så stor olycka i Östersjön som
            den utanför den spanska kusten. Vi är beroende av det samarbete
            som finns med övriga Östersjöstater. Det är viktigt att hålla
            kontakt, öva och ha samarbete med dem så att hela organisationen
            fungerar i ett pressat läge. Det ligger på Kustbevakningen att
            sköta dessa kontakter.
          </note>
          <note>
            De har möjlighet att snabbt inkalla och få svar från de andra
            länderna.
          </note>
          <note>
            Anf. 103 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Ja, nu uttryckte sig försvarsministern lite annorlunda
            än i det skriftliga svaret. Där kan man helt klart läsa att regeringen
            i budgetpropositionen för
          </note>
          <note>
            2003 anfört att Kustbevakningen ska införskaffa ytterligare tre
            stora kombinationsfartyg. Men det är ju som jag läser: Man ska
            göra en förstudie, och det är en helt annan sak. Jag tycker fortfarande
            att detta är väldigt förföriskt skrivet. Men som sagt, försvarsministern
            tog ju nu ett halvt steg tillbaka och hade en annan formulering.
          </note>
          <note>
            Man kan sedan bara undra när de här fartygen kommer. Det kommer
            kanske att dröja två tre år innan vi har det första fartyget.
          </note>
          <note>
            Sedan pratade försvarsministern om att man ska kunna använda
            andra fartyg som finns. När man ska bekämpa oljeutsläpp är tidsperspektivet,
            precis som försvarsministern var inne på, väldigt viktigt. Det
            gäller att man är på plats väldigt snabbt. Det är säkert bogserbåtar
            som kommer på plats snabbt för att förhindra grundstötning och
            ännu värre skador.
          </note>
          <note>
            När det sedan gäller kapacitet för att bekämpa brand eller överpumpning
            finns inte den kapaciteten längs den svenska kusten. Försvarsministern
            säger att man ska använda isbrytarna. De kan möjligtvis ha bogsermöjligheter,
            men de är inte utrustade för brandbekämpning eller överpumpning.
            Dessutom används de för helt andra saker när det är vinter, så
            då kan vi inte tillgå dem. Då finns inte de heller. Det är ju
            detta som är de stora bristerna.
          </note>
          <note>
            Försvarsministern har kanske precis som jag införskaffat en karta
            där man kan se var de olika länderna kring Östersjön har kapacitet.
            Där ser man hur naket hela Sverige egentligen är, hela östra delen
            av
          </note>
          <note>
            Sverige och Gotland. Vi har ingenting. Då ska de alltså komma
            från de andra länderna och hjälpa oss, samtidigt som vi vet att
            tidsaspekten är det viktiga.
          </note>
          <note>
            Det är då jag blir riktigt orolig.
          </note>
          <note>
            Finlands regering har varit väldigt orolig över detta och försökt
            göra saker. Jag tycker att den svenska regeringen har haft en
            del tid på sig att också göra någonting åt detta. Ändå står vi
            här i dag och vet, och försvarsministern erkänner också det, att
            vi inte har fullgod beredskap. Ingenting är gjort, utan nu ska
            man börja göra den här förstudien för att se om man ska införskaffa
            dessa fyra kombinationsfartyg som klarar flera saker, både brandbekämpning
            och överpumpning och kanske också bogsering. Det är ganska illa.
          </note>
          <note>
            Som jag sade förut har försvarsministern ett stort personligt
            ansvar om det händer något. Jag hoppas innerligt att det inte
            gör det, kanske inte i första hand för försvarsministerns skull
            utan för Östersjöns skull.
          </note>
          <note>
            Det vore en total katastrof.
          </note>
          <note>
            Tittar man på statistiken över antalet olyckor och utsläpp i
            Östersjön under senare år ser man att de är ganska många. Det
            är inte få. Risken - det förstod jag att vi var överens om - ökar
            också hela tiden, eftersom större och större fartyg går över Östersjön.
            De går nu också kors och tvärs. När de kommer inifrån
          </note>
          <note>
            Finska viken går några åt ett håll och några åt ett annat, och
            då ökar naturligtvis risken för en olycka.
          </note>
          <note>
            Därför måste jag säga att jag är mycket bekymrad.
          </note>
          <note>
            Jag känner inte att det här svaret gör mig lugnare. Det gör inte
            det, eftersom det kommer att ta en sådan enormt lång tid innan
            vi har en ökad kapacitet.
          </note>
          <note>
            Anf. 104 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Om jag nu ändå ska försöka lugna
          </note>
          <note>
            Marietta de Pourbaix-Lundin på några punkter tycker jag att det
            är viktigt att komma ihåg att två så kallade kombinationsfartyg
            faktiskt tillfördes 2001. Det betydde en kapacitetsökning som
            kan användas för både övervakning och oljebekämpningsoperationer.
            Det är sådant som har tillförts och kommit nu. Sedan har riksdagen
            fått en ytterligare propå i budgetpropositionen som innebär att
            Kustbevakningen kommer att få möjlighet att införskaffa tre ytterligare
            kombinationsfartyg. Det är klart att det tar ett tag innan dessa
            tre nya fartyg, som ska tillföras den kapacitet vi har, finns
            tillgängliga.
          </note>
          <note>
            Jag tycker inte att det är intressant att diskutera förföriska
            skrivningar. Det viktiga är att om jag nu talar om för Marietta
            de Pourbaix-Lundin att det kommer tre ytterligare fartyg för att
            öka kapaciteten så är det faktiskt det som kommer att ske. Jag
            hoppas att det kan bidra till att lugna situationen.
          </note>
          <note>
            Sedan är det viktiga: Kan man göra något ytterligare? Ja, man
            kan modifiera isbrytarna så att de också kan användas i oljebekämpning.
            Det finns dock ett motstånd mot att göra de insatserna, och det
            måste avvägas om detta är en rimlig insats eller om man ska skaffa
            ytterligare kapacitet på något annat sätt.
          </note>
          <note>
            Eftersom det är betydelsefullt att vi kan öka vår förmåga - det
            är ju vad vi säger - har vi sagt att vi vill fortsätta att bereda
            detta förslag i Försvarsdepartementet. Det ligger alltså kvar
            där. Under tiden handlar det om att se till att man har en bra
            samövning och ett bra samarbete med övriga stater runt
          </note>
          <note>
            Östersjön. Det är den viktiga punkten.
          </note>
          <note>
            Jag hoppas naturligtvis också att vi ska bli förskonade från
            den här typen av skador. Det är därför som regeringen är aktiv
            med att på andra sätt se till att man kan förebygga detta, att
            med olika typer av internationella åtgärder se till att den här
            typen av trafik inte bedrivs på ett farligt sätt i det känsliga
            Östersjöområdet.
          </note>
          <note>
            Anf. 105 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Vi är båda överens om att vi vill göra allt för
            att skydda Östersjön. Sedan är vi inte helt överens om hanteringen.
            Försvarsministern är mer optimistisk än vad jag är.
          </note>
          <note>
            En sista fråga om de fartyg som man nu inleder förstudier om:
            När kommer de? Ökningen av stora oljefartyg på Östersjön är ju
            redan i gång, och det kommer att öka mer och mer.
          </note>
          <note>
            Sedan sätter egentligen försvarsministern hela diskussionen mot
            detta med målsättningen. Då kan man fråga sig: Är Sveriges målsättning
            tillräckligt hög? Är det rimligt att vi ska klara 5 000 ton utsläppt
            olja och att det ska ta så och så många timmar? Kanske är vår
            målsättning för låg. Och även med den målsättning som finns i
            dag tycker jag att jag har bevisat för försvarsministern att vi
            inte kan leva upp till den, inte ens med hjälp av de övriga länderna
            runt
          </note>
          <note>
            Östersjön. De kommer inte att hinna fram till Sverige.
          </note>
          <note>
            När det gäller isbrytarna måste vi också vara överens om att
            det är vinter nästan halva året i Sverige, och då används isbrytarna
            till någonting helt annat. De kanske inte alls finns på plats,
            och då tar det ännu längre tid att få fram dem - även om man nu
            skulle modifiera dem och göra om dem så att de kan användas för
            andra saker, som försvarsministern säger.
          </note>
          <note>
            Jag kan alltså inte säga att försvarsministern har lugnat mig.
            Det har hon inte. Försvarsministern har fortfarande ett stort
            personligt ansvar för att se till att det här fungerar om olyckan
            skulle inträffa, vilket vi båda hoppas innerligt att den inte
            gör, vare sig i Östersjön eller någon annanstans i världen.
          </note>
          <note>
            Anf. 106 Försvarsminister LENI BJÖRK-
          </note>
          <note>
            LUND (s):
          </note>
          <note>
            Herr talman! Jag tycker att hela den fråga som
          </note>
          <note>
            Marietta de Pourbaix-Lundin tar upp är viktig. Det hoppas jag
            framgår av mitt svar. Det arbete vi gör för att på olika sätt
            försöka eliminera riskerna med denna typ av farlig transport och
            trafik är också viktigt, till exempel att vissa fartyg över huvud
            taget inte ska gå i
          </note>
          <note>
            Östersjön.
          </note>
          <note>
            Det är klart att det finns analyser som olika myndigheter får
            göra: Håller de prognoser vi har gjort tidigare? Är vi nöjda med
            dem? Ett sådant arbete pågår kontinuerligt eftersom vi tycker
            att Östersjön är betydelsefull och viktig. På den punkten sker
            ett fortlöpande arbete.
          </note>
          <note>
            Jag får väl i all anspråkslöshet säga att jag inte har något
            underlag själv för att föreslå andra regler än det som myndigheterna
            har vägt samman i det här beslutsunderlaget, som är den planeringsnorm
            som försvaret i dag arbetar mot. Det bygger på att vi tar hand
            om många olyckor och ska kunna klara det, men blir det sådana
            här jättestora olyckor som de som nu har skett är vi beroende
            av hjälp från andra länder.
          </note>
          <note>
            Då är det naturligtvis en viktig sak att också se till att de
            länderna håller sin kapacitet uppe och arbetar med de delarna.
            Det är också vad det internationella samarbetet går ut på, så
            att vi ändå kan göra det vi båda är överens om, se till att vi
            säkrar det marinbiologiska mycket känsliga område som finns i
            Östersjön och som vi värdesätter båda två.
          </note>
          <note>
            Överläggningen var härmed avslutad.
          </note>
          <note>
            19 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Försvarsutskottets betänkande 2002/03:FöU1
          </note>
          <note>
            Finansutskottets betänkande 2002/03:FiU8
          </note>
          <note>
            20 § Bordläggning
          </note>
          <note>
            Anmäldes och bordlades
          </note>
          <note>
            Utrikesutskottets betänkanden
          </note>
          <note>
            2002/03:UU1 Utgiftsområde 5 Internationell samverkan
          </note>
          <note>
            2002/03:UU2 Utgiftsområde 7 Internationellt bistånd
          </note>
          <note>
            Socialförsäkringsutskottets betänkanden
          </note>
          <note>
            2002/03:SfU2 Anslag inom utgiftsområde 8 Invandrare och flyktingar
          </note>
          <note>
            2002/03:SfU4 Uppehållstillstånd med tillfälligt skydd vid massflykt
          </note>
          <note>
            2002/03:SfU5 Vissa socialförsäkringsfrågor
          </note>
          <note>
            2002/03:SfU6 Senareläggning av premiepensionens efterlevandeskydd
            före pensionstid
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 6 december
          </note>
          <note>
            2002/03:82 av Birgitta Sellén (c) till statsrådet Mona
          </note>
          <note>
            Sahlin
          </note>
          <note>
            Proffsboxning
          </note>
          <note>
            2002/03:83 av Rigmor Stenmark (c) till utrikesminister Anna Lindh
          </note>
          <note>
            Delaktighet i EU-arbetet
          </note>
          <note>
            2002/03:84 av Rigmor Stenmark (c) till utrikesminister Anna Lindh
          </note>
          <note>
            Handel med kvinnor och barn
          </note>
          <note>
            2002/03:85 av Jörgen Johansson (c) till näringsminister Leif
            Pagrotsky
          </note>
          <note>
            Säd som värmekälla i bostäder
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 17 december.
          </note>
          <note>
            22 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 6 december
          </note>
          <note>
            2002/03:252 av Gustav Fridolin (mp) till statsrådet
          </note>
          <note>
            Jan O Karlsson
          </note>
          <note>
            Migrationsverkets rutiner
          </note>
          <note>
            2002/03:253 av Gustav Fridolin (mp) till statsrådet
          </note>
          <note>
            Jan O Karlsson
          </note>
          <note>
            Vinterinhibition för asylsökande ex-jugoslaver
          </note>
          <note>
            2002/03:254 av Christer Nylander (fp) till finansminister Bosse
            Ringholm
          </note>
          <note>
            Budgeteringsmarginalen för år 2003
          </note>
          <note>
            2002/03:255 av Tina Acketoft (fp) till justitieminister
          </note>
          <note>
            Thomas Bodström
          </note>
          <note>
            Likhet inför lagen
          </note>
          <note>
            2002/03:256 av Gustav Fridolin (mp) till justitieminister Thomas
            Bodström
          </note>
          <note>
            Upphävande av Schengenavtalets passfrihet
          </note>
          <note>
            2002/03:257 av Ana Maria Narti (fp) till statsrådet
          </note>
          <note>
            Hans Karlsson
          </note>
          <note>
            Invandrares arbetsgrupper
          </note>
          <note>
            2002/03:258 av Lena Adelsohn Liljeroth (m) till statsrådet Jan
            O Karlsson
          </note>
          <note>
            Migrationsverkets trovärdighet
          </note>
          <note>
            2002/03:259 av Birgitta Ahlqvist (s) till statsrådet
          </note>
          <note>
            Mona Sahlin
          </note>
          <note>
            Arbetstillstånd för asylsökande
          </note>
          <note>
            2002/03:260 av Per Erik Granström (s) till socialminister Lars
            Engqvist
          </note>
          <note>
            Tandvårdsreformen
          </note>
          <note>
            2002/03:261 av Rigmor Stenmark (c) till statsrådet
          </note>
          <note>
            Hans Karlsson
          </note>
          <note>
            Arbetstemperaturen för bussförare
          </note>
          <note>
            2002/03:262 av Lennart Beijer (v) till näringsminister
          </note>
          <note>
            Leif Pagrotsky
          </note>
          <note>
            Posten AB och småföretag
          </note>
          <note>
            2002/03:263 av Lars Wegendal (s) till socialminister
          </note>
          <note>
            Lars Engqvist
          </note>
          <note>
            Äldreskyddsombud
          </note>
          <note>
            2002/03:264 av Yvonne Ångström (fp) till statsrådet
          </note>
          <note>
            Jan O Karlsson
          </note>
          <note>
            Bostäder för asylsökande
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 10 december.
          </note>
          <note>
            23 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 5 december
          </note>
          <note>
            2002/03:213 av Annelie Enochson (kd) till utrikesminister Anna
            Lindh
          </note>
          <note>
            Åtgärder mot självmordsdåd
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 10 december.
          </note>
          <note>
            24 § Kammaren åtskildes kl 14.10.
          </note>
          <note>
            Förhandlingarna leddes av förste vice talmannen från sammanträdets
            början till och med 10 § anf. 44 (delvis), av tredje vice talmannen
            därefter till och med 15 §
          </note>
          <note>
            anf. 81 (delvis) och av talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
