<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--85</head>
          <docDate when="2003-04-04 00:00:00">2003-04-04 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2002/03:256
          </note>
          <note>
            Till riksdagen
          </note>
          <note>
            Interpellation 2002/03:256 av Yvonne Andersson
          </note>
          <note>
            (kd) om skogsskövlingen
          </note>
          <note>
            Interpellationen kommer att besvaras tisdagen den
          </note>
          <note>
            29 april 2003.
          </note>
          <note>
            Skälet till dröjsmålet är att ministern kommer att vara på rådsmöte
            i Luxembourg.
          </note>
          <note>
            Stockholm den 2 april 2003
          </note>
          <note>
            Jordbruksdepartementet
          </note>
          <note>
            Ann-Christin Nykvist
          </note>
          <note>
            Enligt uppdrag
          </note>
          <note>
            Lena Ingvarsson
          </note>
          <note>
            Expeditionschef
          </note>
          <note>
            Interpellation 2002/03:261
          </note>
          <note>
            Till riksdagen
          </note>
          <note>
            Interpellation 2002/03:261 av Martin Andreasson om partnerskapslagens
            anknytningskrav
          </note>
          <note>
            Interpellationen kommer att besvaras den 12 maj
          </note>
          <note>
            2003.
          </note>
          <note>
            Skälet till dröjsmålet är tjänsteresor.
          </note>
          <note>
            Stockholm den 1 april 2003
          </note>
          <note>
            Justitiedepartementet
          </note>
          <note>
            Thomas Bodström
          </note>
          <note>
            2 § Svar på interpellation 2002/03:249 om
          </note>
          <note>
            Chalmers centrum för mikroelektronik
          </note>
          <note>
            Anf. 1 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Per Landgren har ställt ett antal frågor till mig
            om finansieringen av Mikroelektroniskt centrum vid Chalmers tekniska
            högskola samt om hanteringen av givna planeringsförutsättningar.
          </note>
          <note>
            I propositionen Forskning för kunskap och framsteg (prop. 1992/93:170)
            angav dåvarande regering under rubriken regeringens överväganden
            att det i regeringens beräkningar för 1995/96 ingick ett medelstillskott
            på 35 miljoner kronor för tillbyggnaden av Mikroelektroniskt centrum
            vid Chalmers tekniska högskola. Fram till och med budgetpropositionen
            för
          </note>
          <note>
            1999 fanns dessa medel med som en planeringsförutsättning i budgetarbetet.
            Av de besparingar som gjorts som generella besparingar på samtliga
            högskoleanslag återstod att för år 2000 genomföra en besparing
            på 105 miljoner kronor. Av kvalitetsskäl var det enligt regeringen
            inte möjligt att lägga ut detta sparbeting som en generell besparing.
            Samtidigt hade förutsättningarna ändrats för det planerade tillskottet
            för
          </note>
          <note>
            Chalmers tekniska högskola under den tid som planeringen och
            uppförandet av tillbyggnaden pågått. Regeringens bedömning var
            nu att Chalmers tekniska högskola skulle kunna bära en del av
            den återstående besparingen genom att den planerade utökningen
            av anslaget inte genomfördes. Härvid var utgångspunkten att besparingen
            skulle läggas där den gjorde minst skada för den högre utbildningen.
          </note>
          <note>
            Generellt sett strävar regeringen efter att ge realistiska planeringsförutsättningar
            för universitetens och högskolornas verksamhet. Beslut om budget
            är dock ettåriga och inför varje budgetproposition måste hänsyn
            tas till då gällande förutsättningar.
          </note>
          <note>
            Jag vill också erinra om de villkor som normalt gäller för anslagen
            till högre utbildning och forskning, nämligen att särskilda medel
            inte anvisas för hyreskostnader.
          </note>
          <note>
            I detta sammanhang vill jag vidare framhålla att regeringen mellan
            2001 och 2004 tagit initiativ till att öka den statliga finansieringen
            av forskningen med ca
          </note>
          <note>
            1,5 miljarder kronor. Härav avser ca 155 miljoner kronor ämnen
            som berör mikroelektronik, informationsteknik och materialvetenskap.
            Detta är medel som även Chalmers tekniska högskola kan få del
            av.
          </note>
          <note>
            Som en ytterligare del i statens satsning på mikroelektronik
            bildade regeringen 1998 ett forskningsinstitut för mikroelektronik,
            Imego AB. Institutet bedriver såväl forskning inom mikroelektronik
            som arbete med att utveckla produkter inom det mikroelektroniska
            området. Imego AB erhåller ett årligt anslag på 20
          </note>
          <note>
            miljoner kronor för institutets grundläggande forskning.
          </note>
          <note>
            Jag delar Per Landgrens uppfattning om värdet av den forskning
            som bedrivs vid Mikroelektroniskt centrum och är övertygad om
            att denna forskning ska kunna utvecklas på ett positivt sätt inom
            ramen för de förutsättningar som gäller för verksamheten.
          </note>
          <note type="speaker">
            Anf. 2 PER LANDGREN (kd):
          </note>
          <note>
            Fru talman! Utbildningsminister Östros och jag är överens om
            historieskrivningen. År 1992 beslutade riksdagen att det skulle
            uppföras ett nytt laboratorium för mikroteknologi på Chalmersområdet.
            Ett driftsbidrag utlovades för att täcka de ökade hyreskostnaderna.
          </note>
          <note>
            Detta var planeringsförutsättningarna för Chalmers. Socialdemokraterna
            har inte gått emot dem. Det utlovade årliga driftsbidraget fanns
            med även i efterföljande socialdemokratiska regeringars budgetpropositioner
            och indexuppräknades från ursprungliga 34
          </note>
          <note>
            miljoner till 38 miljoner kronor i budgetpropositionen
          </note>
          <note>
            1998. Det är också Utbildningsdepartementet som har detaljkunskaperna
            och resurserna för att kontrollera den här typen av poster.
          </note>
          <note>
            I budgetpropositionen 1999 försvann dock detta bidrag utan förvarning
            eller diskussion. Detta skedde drygt ett halvår innan invigningen
            ägde rum och 200
          </note>
          <note>
            forskare flyttade in i lokalerna.
          </note>
          <note>
            Nu vill jag, fru talman, analysera den Östroska motiveringen
            som vi har fått oss till dels nu.
          </note>
          <note>
            För det första: Vi får höra att Utbildningsdepartementets sparbeting
            för år 2000 på 105 miljoner kronor av kvalitetsskäl inte kunde
            läggas ut som generellt sparbeting. Då klipper man till Chalmers
            med en tredjedel - av kvalitetsskäl? undrar man. Eller hur resonerade
            ni egentligen på departementet? Var det någon som bara kom på
            att Chalmers med dåvarande börskurser var rikt, så nu kunde man
            bryta löftet och
          </note>
          <note>
            Chalmers planeringsförutsättningar för MC 2? Ministern har ju
            också själv på Chalmers hävdat att
          </note>
          <note>
            Chalmers är rikt. Men, som tidigare skatteminister, ska inte
            pengar då återställas av rena symmetriargument? Chalmers är inte
            rikt längre. Börskurserna har ju fallit. Den här moraliskt tveksamma
            motiveringen håller inte, och om man ändå för fram den borde den
            vara symmetrisk, det vill säga att pengarna borde återföras nu.
          </note>
          <note>
            För det andra: Vi hörde att regeringens utgångspunkt var att
            "besparingen skulle läggas där den gjorde minst skada för den
            högre utbildningen". Men löftesbrottet utgör ju mer än 10 % av
            Chalmers fakultetsanslag för forskning. Detta slår just mot den
            högre utbildningen. Besparingen slår hårt mot just det som skulle
            skyddas, så denna motivering är inkonsekvent. Den är faktiskt
            självmotsägande.
          </note>
          <note>
            För det tredje: Regeringen vill generellt ge
          </note>
          <note>
            "realistiska planeringsförutsättningar". Och se där, ett medgivande
            från utbildningsministern att så inte är fallet för MC 2. Men
            ingen aktör gör i normala fall miljardsatsningar på så lösa boliner
            som att regeringens och riksdagsmajoritetens ord bara gäller ett
            år i taget, så motivet är inte seriöst. Gäller det alla löften?
          </note>
          <note>
            Årliga omprövningar - gäller det alla statliga investeringar?
          </note>
          <note>
            För det fjärde: Utbildningsministern borde inte erinra om nya
            principer som kommit med Akademiska Hus och som inte gällde Chalmers
            förutsättningar för MC 2. Förutsättningen var ett driftsbidrag
            för hyreskostnader. Och vad är detta för motivering? Nu vet jag
            vad ministern kommer att säga: Ni har inte med det i ert eget
            budgetalternativ. Då säger jag: Det är ni som har planeringsförutsättningarna
            och resurserna att klara av driften på en sådan här nivå.
          </note>
          <note>
            Anf. 3 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Låt mig börja med att säga att Chalmers tekniska
            högskola tillhör våra allra finaste lärosäten. Den deltar i en
            knivskarp internationell konkurrens och gör det mycket bra. På
            utbildningssidan gör man mycket intressanta reformer för att förstärka
            och modernisera civilingenjörsutbildningarna. Man gör också mycket
            intressanta reformer på forskningsområdet, där man på flera fält
            ligger i den absoluta världstoppen, inte minst med inriktning
            på miljö. Jag har ett stort engagemang för Chalmers, som ju är
            en stiftelsehögskola men som ingår i familjen av offentliga högskolor.
          </note>
          <note>
            Jag kan inte låta bli att säga att jag anar en viss rodnad hos
            Per Landgren när han argumenterar från talarstolen. Ni talar om
            planeringsförutsättningar som beslutades av riksdagen 1992, det
            år då Per Landgrens parti satt i regeringen. 1993, Per Landgren,
            hade Sverige det största budgetunderskott som ett modernt land
            någonsin har haft, ett budgetunderskott som översteg 200 miljarder
            kronor. Var tredje krona som staten spenderade var lånad. Vilka
            planeringsförutsättningar gäller för ett land, lett av Kristdemokraterna
            i regeringen, som hamnar i en sådan situation?
          </note>
          <note>
            Vad hade man för planeringsförutsättningar om man var arbetslös
            och fick se sin a-kassa sänkt, om man var sjuk och fick se sin
            sjukförsäkring sänkt?
          </note>
          <note>
            Skolor och vård fick spara för att det inte fanns pengar. Det
            är klart att när man leder landet in i ett sådant moras finns
            inga planeringsförutsättningar annat än att vi måste ta oss ur
            detta.
          </note>
          <note>
            Budgetsaneringen innebar besparingar. Det har vi aldrig hymlat
            om. Men 90-talets budgetsanering ledde också till att Sveriges
            ekonomi sedan 1994/95 har växt snabbare än övriga europeiska länders.
            Det var nödvändigt - smärtsamt men nödvändigt.
          </note>
          <note>
            Sedan är det en annan sak som är väldigt märklig när det kommer
            från Per Landgren, som ju tillhör dem i kammaren som jag skulle
            vilja säga har en mycket konservativ, strikt moraluppfattning.
            Vi brukar ju diskutera moral och etik i kammaren, jag och
          </note>
          <note>
            Per Landgren. Hur kan man ställa en sådan här interpellation
            och skriva debattartiklar i Göteborgs-Posten om ökade anslag till
            Chalmers utan att på något sätt nämna att Kristdemokraterna själva
            inte ger en enda krona mer till Chalmers?
          </note>
          <note>
            De som i dag läser din artikel i Göteborgs-Posten tror ju att
            Kristdemokraterna har mer pengar till
          </note>
          <note>
            Chalmers. Men om vi går till Kristdemokraternas budget, vad hittar
            vi där? Samma summa som regeringen. Kristdemokraterna sparar alltså
            på Chalmers.
          </note>
          <note>
            Det här menar jag, när Per Landgren säger "moraliskt tveksam"
            om regeringens argumentation, måste leda till eftertanke hos Per
            Landgren själv.
          </note>
          <note>
            Jag förstår att du är engagerad - det är jag också -
          </note>
          <note>
            för Chalmers framtid. Vi gör stora satsningar på forskning. Kristdemokraterna
            är ju ett släpankare i forskningspolitiken. De ligger ständigt
            under och efter regeringen. Jag hoppas och tror att Chalmers kommer
            att vara vinnare när det gäller fördelning av till exempel Vetenskapsrådets
            resurser, som ju ökar med 30 %. Men att ni ger sken av att ni
            ger mer pengar till Chalmers, och därmed är villiga att vilseleda
            medborgarna, det tycker jag inte verkar rimligt.
          </note>
          <note>
            Erkänn att Kristdemokraterna inte har mer pengar till
          </note>
          <note>
            Chalmers än vad regeringen har!
          </note>
          <note>
            Sedan ser jag fram emot att vi också, när vi har gått igenom
            en lågkonjunktur, kommer till goda tider och fortsätter att satsa
            på forskning. Då ligger den tekniska forskningen, den naturvetenskapliga
            forskningen, den typ av forskning som Chalmers ägnar sig åt, mycket
            väl till också på lite längre sikt.
          </note>
          <note type="speaker">
            Anf. 4 PER LANDGREN (kd):
          </note>
          <note>
            Fru talman! Nej, det ekonomiska moraset har ni själva erkänt
            att ni hade bäddat för på 80-talet.
          </note>
          <note>
            Att ge ros till Chalmers går ju an som utbildningsminister, när
            man faktiskt har kontroll över alla utgiftsposter och har exekutiva
            resurser på ett helt annat sätt än vad man har på ett riksdagskansli.
            Att ge ros till Chalmers är att klappa med ena handen. Att sedan
            dra tillbaka utlovade resurser för den här typen av investeringar
            är att slå med andra handen.
          </note>
          <note>
            Jag hade en femte argumentering som jag gärna tar upp nu, eller
            en analys av de motiv som utbildningsminister Östros nämnde i
            inledningen. Det gällde regeringens ökade finansiering med 1,5
            miljarder och de 155 miljonerna till mikroelektronik, informationsteknik
            och materialvetenskap. Då vet utbildningsministern mycket väl,
            fru talman, och det fick vi höra, att det är pengar som Vetenskapsrådet
            hanterar.
          </note>
          <note>
            De är bundna till projekt. Det ska till osannolikt mycket projektpengar
            till Chalmers för att kunna kompensera regeringens löftesbrott
            mot Chalmers.
          </note>
          <note>
            Summan är dessutom för liten för att kunna fungera som en sådan
            kompensation.
          </note>
          <note>
            Så finns det en annan allvarlig dimension. Utbildningsministern
            vill göra sken av att detta ska slå tillbaka på mig själv. Och
            i viss mån är jag också kritisk mot de små, ynka resurser som
            vi har på riksdagskansliet för att täcka precis samma sak som
            utbildningsministern gör. Jag ställer frågan till er som har resurserna:
            Går det att lita på regeringen? Går det att lita på er? Jag kan
            ställa frågan som göteborgare och utifrån Chalmers horisont. Gäller
            inte ekonomiska planeringsförutsättningar för miljardprojekt som
          </note>
          <note>
            MC 2? Sedan vill jag ändå fråga, utan att det ska uppfattas som
            hög svansföring i etiska frågor, på allvar Thomas Östros: Vilken
            etik har regeringen när ni motiverar detta? I vår budgetmotion
            har det förmodligen inte stått en rad om MC 2, och det är ju inte
            bra. Men vilken etik har ni på Utbildningsdepartementet som ska
            sköta detta?
          </note>
          <note>
            Pacta servanda sunt är fundamentalt för alla relationer. Det
            gäller för staten visavi Chalmers och det gäller också folkrätten.
            Det gäller muntliga löften.
          </note>
          <note>
            Det gäller inte i mindre grad löften som är satta på pränt. Nu
            har vi dessutom en skrift som inte är vilken som helst. Det är
            den socialdemokratiska regeringens budgetproposition. Vad är det
            nu värt? I normala fall brukar man kunna se varandra i ögonen.
            Det kan vi ju göra nu, men framför allt funderar man på när utbildningsministern
            besöker Chalmers.
          </note>
          <note>
            Löftesbrott är ju lika illa oavsett om det är en individ eller
            om det är regeringen och riksdagen som exekverar dem genom lagstiftningen.
            Lagstiftning är en viljehandling och kan också bedömas moraliskt.
            I
          </note>
          <note>
            detta fall är det ju på inget sätt någon hedervärd signatur under
            ett kontraktsbrott. Det är klart att regeringen inte står över
            moralen. Kanske man får lägga det här sveket mot Chalmers till
            de andra svek som vi debatterar nu i politiken och som bland annat
            blev kända häromdagen i budgetuppgörelsen.
          </note>
          <note>
            Anf. 5 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Det märks att när Per Landgren blir pressad går han
            helt och hållet över till en moralistisk argumentation. Men sällan
            har jag sett någon så naken i en sådan diskussion. Menar Per Landgren
            att det är brister i Kristdemokraternas riksdagskansli som gör
            att man inte kan skriva in 38 miljoner plus till
          </note>
          <note>
            Chalmers om man menar allvar med det som man nu säger från riksdagens
            talarstol? I så fall ber jag Kristdemokraternas riksdagskansli
            att höra av sig till Utbildningsdepartementet så kan vi komma
            över och skriva dit de där 38 miljonerna plus. Det är ju inte
            detta det handlar om.
          </note>
          <note>
            Det handlar om att när Kristdemokraterna har suttit med sin budget
            och funderat på vart pengarna ska gå så kanske, jag vet inte,
            Per Landgren har höjt sin röst på riksdagsgruppens möte och sagt
            att jag skulle vilja att vi lade plus på Chalmers. Och då har
            de andra sagt att nej, pengarna ska gå någon annanstans.
          </note>
          <note>
            Det är så ett budgetarbete går till. Det behövs inte så himla
            många tjänstemän på riksdagskansliet utan det behövs en politisk
            vilja och ett politiskt beslut.
          </note>
          <note>
            Tittar man på summan som har lagts på Chalmers så skiljer den
            sig inte från regeringens summa. Här och i debattartiklar vill
            du vilseleda medborgarna med att ni satsar mer på Chalmers. Det
            gör ni icke!
          </note>
          <note>
            Jag föreslår att du skriver ett brev till Chalmers eller en debattartikel
            i Göteborgs-Posten och förklarar varför de här pengarna inte finns.
            Här skruvar du upp argumentationen till att bli än högre moralisk
            när du själv står så naken i denna fråga.
          </note>
          <note>
            Jag ser fram emot att få fortsätta satsa på forskning. Jag är
            stolt över att vi har lyckats vända forskningsfinansieringen i
            Sverige och få en uppgång från den offentliga sidan på en och
            en halv miljard. Jag ser fram emot att vi, när vi har gått igenom
            den här lågkonjunkturen, kan fortsätta att göra ordentliga och
            rejäla forskningssatsningar, och jag ser fram emot att
          </note>
          <note>
            Chalmers kommer att få del av detta. Men vi måste föra en hederlig
            argumentation under tiden och inte aktivt försöka vilseleda väljarna.
          </note>
          <note>
            Faktum är att det inte finns mer pengar i Kristdemokraternas
            förslag till Chalmers än i regeringens. Så om moralen är dålig
            hos regeringen, vad är den då hos Kristdemokraterna?
          </note>
          <note>
            Chalmers har dessutom möjligheten att få ökade anslag via Vetenskapsrådet,
            som får ökade anslag på
          </note>
          <note>
            30 %. Eftersom Chalmers tillhör de allra starkaste högskolorna
            i landet hör forskarna på Chalmers till dem som krigar om dessa
            anslag. De får en stor del av dessa anslag. Chalmers har av regeringen
            också fått medel för att bilda en forskarskola i materialteknik.
          </note>
          <note>
            Det är en stor satsning som är viktig för Chalmers och som innebär
            att man kan fortsätta på ett sådant strategiskt område.
          </note>
          <note>
            Men, Per Landgren, stuva undan den moraliska argumentationen
            i det här fallet, för den håller inte.
          </note>
          <note>
            Tala om för dina väljare vad ni verkligen står för.
          </note>
          <note>
            Sedan kan vi föra ett resonemang om hur vi ska satsa på Chalmers
            i framtiden.
          </note>
          <note type="speaker">
            Anf. 6 PER LANDGREN (kd):
          </note>
          <note>
            Fru talman! All handling kan bedöms moraliskt -
          </note>
          <note>
            lagstiftning och individuella handlingar. Och jag tycker att
            det är intressant att märka att Östros motivering eller debatteknik
            nu är att anfall är bästa försvar. Östros, som är den som hanterar
            Utbildningsdepartementet med alla de resurser som det innebär,
            ger sig nu på Kristdemokraternas, i förhållande till regeringens
            proposition på området, begränsade resurser, och det bli något
            slags kålsuparteori.
          </note>
          <note>
            Jag utgår från er motivering. Inte ett enda motiv höll för ett
            löftesbrott mot Chalmers. Det är det som jag har argumenterat
            för.
          </note>
          <note>
            När det gäller att bemöta argumenten så har jag ju analyserat
            era motiv, Östros motiv, och de håller inte.
          </note>
          <note>
            Det är en väldigt stor skillnad att exekutivt sitta och hantera
            hela frågan och ha resurserna och göra så här.
          </note>
          <note>
            Jag har talat om att frågan om kvalitetsskäl inte höll.
          </note>
          <note>
            Jag har talat om att neddragningen och löftesbrottet skadar den
            högre utbildningen. Man kan ju undra hur det faktiskt gick till.
            Man kanske har sett Chalmers som rikt, som det har sagts, och
            i gammal socialistisk eller socialpolitisk anda tar man då från
            de rika. Jag vet inte hur argumenteringen har gått till. Det handlar
            faktiskt om att dra undan mattan för MC 2, för Chalmers i den
            delen. Det är inga realistiska planeringsförutsättningar. Det
            är att ta från forskningen och att låta Chalmers tära på ett stiftelsekapital.
            Och det här tycker jag att man kan bedöma moraliskt - självklart.
          </note>
          <note>
            Anf. 7 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Vi har i dag talat om 90-talets budgetsanering som
            på många sätt ändrade människors, organisationers och företags
            planeringsförutsättningar. Det var en ganska hård tid med mycket
            stora underskott, mycket stor upplåning och mycket tuffa villkor
            för alla i vårt samhälle. Det krävde att vi orkade ta oss ur en
            sådan situation. Många led under den tiden, och många fick sämre
            förutsättningar. Men de allra flesta förstod också att det var
            en period av nödvändiga besparingar för att få en framtid för
            Sverige.
          </note>
          <note>
            Det har också lett till att vi, efter att vi kom ur den krisen,
            har kunnat göra mycket viktiga insatser på socialpolitikens område
            med förbättringar och på utbildningspolitikens område med mycket
            stora resursförstärkningar för att bygga ut högskolan. På forskningens
            område har det äntligen blivit en vändning med 1 ½ miljarder i
            ökade anslag som kommer också Chalmers till del.
          </note>
          <note>
            När Per Landgren vill göra detta till en fråga om regeringens
            moral tycker jag att denna debatt väldigt tydligt har visat att
            Per Landgren själv inte har några pengar extra till Chalmers och
            har inte fått med sig sitt parti på detta. Jag vet inte ens om
            han har agiterat för det. Han har snubblat över denna fråga i
            detta läge och tror att man kan vinna kortsiktiga politiska poäng.
            Jag tycker att Per Landgren ska ta sig en funderare över sitt
            budskap. De flesta som har läst hans interpellation och hans debattartikel
            tror nämligen att
          </note>
          <note>
            Per Landgren hade mer pengar till Chalmers än regeringen.
          </note>
          <note>
            Dessutom är det självklart att vi står inför stora behov på Chalmers
            och på andra universitet och högskolor när det gäller satsningar
            på forskning. Jag kommer att arbeta engagerat för att kunna fortsätta
            med det. Min erfarenhet är att Kristdemokraterna inte är någon
            hjälp i den agitationen utan snarare varit ett släpankare i forskningspolitiken
            med ständigt mindre resurser till viktiga insatser.
          </note>
          <note>
            Men jag kommer att jobba engagerat för att
          </note>
          <note>
            Chalmers förstärks som forskande högskola och att samtliga högskolor
            och universitet i Sverige får en förstärkning på forskningens
            område. Först ska vi genom denna lågkonjunktur. Sedan väntar,
            enligt min bedömning, mycket intressanta tider för forskningen.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 2002/03:210 om Internetbedrägerier
          </note>
          <note>
            Anf. 8 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Yvonne Andersson har frågat mig vilka åtgärder jag
            avser att vidta för att stoppa bedrägerier med fakturor för påstådda
            besök på sexsidor på
          </note>
          <note>
            Internet.
          </note>
          <note>
            Förfarandet med att skicka ut så kallade bluffakturor kan vara
            straffbart enligt bestämmelserna om bedrägeri. Det är också förbjudet
            för näringsidkare att skicka fakturor, inbetalningsavier eller
            liknande meddelanden för produkter eller tjänster som inte uttryckligen
            har beställts. Om en näringsidkare uppsåtligen eller av oaktsamhet
            bryter mot förbudet kan han eller hon bli skyldig att betala en
            marknadsstörningsavgift.
          </note>
          <note>
            För att effektivt kunna bekämpa bluffakturering är det också
            viktigt att företag och privatpersoner skärper sin uppmärksamhet
            på vilka inköp och beställningar som gjorts och vilka fakturor
            som är riktiga.
          </note>
          <note>
            Det är trots allt den bästa metoden för att undvika att bli lurad.
          </note>
          <note>
            En vanlig form av bluffakturering riktas till företag i form
            av erbjudanden som utformats som fakturor. Rikskriminalpolisen
            har därför med hjälp av organisationen Svenskt Näringsliv inrättat
            en särskild databas med information om olika typer av falska erbjudanden
            med mera. Inom ramen för detta samarbete gör Rikskriminalpolisen
            också besök på företag runtom i landet för att informera om problemet
            med bluffakturor och vilka skyddsåtgärder som kan vidtas hos företagen.
          </note>
          <note>
            På åklagarsidan har Riksåklagaren meddelat föreskrifter om samordning
            av brottmålsärenden, vilket innebär att om en person är misstänkt
            för flera brott ska detta handläggas i ett och samma ärende. En
            åklagare ska i inledningen av ett ärende pröva om personen är
            misstänkt i andra ärenden på andra orter och om det finns förutsättningar
            för samordning av ärendena. Detta har stor betydelse för utredningarna
            då det ofta rör sig om flera anmälningar som är spridda över landet.
            Åklagaren får därmed en god överblick över hela brottsligheten
            på ett tidigt stadium av utredningen, vilket kan vara betydelsefullt
            för att exempelvis bedöma gärningsmannens uppsåt.
          </note>
          <note>
            När det gäller privatpersoner som drabbas av fakturor de anser
            vara oberättigade vet jag att man inom Näringsdepartementets område
            arbetar för att stärka konsumentskyddet på området för elektronisk
            kommunikation när det gäller teleoperatörernas ansvar. Nyligen
            överlämnades en proposition till riksdagen som bland annat innehåller
            förslag till en kostnadsfri spärr mot alltför höga telefonräkningar.
            Även
          </note>
          <note>
            Konsumentverket arbetar med frågan. Verket har bland annat lagt
            ut detaljerad information på Internet om hur man bestrider dessa
            felaktiga fakturor.
          </note>
          <note>
            En rad åtgärder vidtas alltså på flera fronter och av olika myndigheter
            för att dels skydda den enskilde, dels bekämpa denna brottsliga
            verksamhet.
          </note>
          <note type="speaker">
            Anf. 9 YVONNE ANDERSSON (kd):
          </note>
          <note>
            Fru talman! Det är andra gången som jag skriver en interpellation
            angående Internetbedrägerierna.
          </note>
          <note>
            Första gången inriktade jag mig på Telias roll och ifrågasatte,
            vilket jag fortfarande gör, om Telia ska få vara ett inkassoföretag
            för oseriösa näringsidkare. I
          </note>
          <note>
            realiteten är det nämligen så att i botten ligger vårt abonnemang
            med Telia som grund för att dessa oseriösa skojarna har chansen
            att skriva räkningar över huvud taget. Här ligger ett problem.
            I den debatten svarade statsrådet Messing att man inte skulle
            gå in och avhjälpa detta som danskarna har gjort, och Telia har
            faktiskt underkastat sig dansk lag och har en spärrgräns.
          </note>
          <note>
            Nu öppnar justitieministern upp för att det ska komma ett förslag
            från regeringen om att man ska erbjuda gratis spärrar. Det välkomnar
            i så fall jag i allra högsta grad.
          </note>
          <note>
            Läget är nämligen allvarligt i vårt land i dag.
          </note>
          <note>
            Det är väldigt många som varje dag utsätts för dessa fakturor
            som helt enkelt är bluffakturor. Man får en faktura på en tjänst
            som man inte har haft.
          </note>
          <note>
            Jag skulle kunna beskriva hur skojarna egentligen gör. De skickar
            i väg en faktura på en service. De senaste som jag har kommit
            åt är från februari månad.
          </note>
          <note>
            Och jag har här en hel packe med både fakturor och information
            om dessa skojares bolag som ändrar ägare gång efter annan. Men
            det är hela tiden personer inom samma krets som står som ägare
            för företagen. Det skickas ut ett antal fakturor till människor
            som inte känns vid dem över huvud taget. Av fakturorna framgår
            att det är 299 kr i baskostnad för en tjänst och att räkningen
            ska betalas till ett inkassoföretag och man anger företagets namn.
          </note>
          <note>
            Efter ett par veckor kommer en påminnelse om att fakturan inte
            är betald. Där finns det också ett uttalat hot: Om man inte betalar
            fakturan på 299 kr tillkommer den verkliga avgiften, som är ytterligare
          </note>
          <note>
            1 000 kr.
          </note>
          <note>
            Tredje gången, efter ytterligare ett par veckor eller så - det
            varierar lite - kommer en påminnelse om att man inte har betalat
            och att man nu har chans att betala till inkassoföretaget.
          </note>
          <note>
            Detta par, denna familj eller vilka det nu är - ofta är det yngre
            människor - har nu alltså fått brev för tredje gången.
          </note>
          <note>
            Fjärde gången, ett par veckor senare, kommer ytterligare ett
            krav på den verkliga avgiften 1 000 kr plus 100 kr i omkostnader
            jämte de 299 kronorna.
          </note>
          <note>
            Femte gången kommer ännu ett brev med krav på betalning till
            inkassoföretaget. Beloppet är nu runt
          </note>
          <note>
            2 000 kr. Det varierar eftersom man uppger olika minuter. För
            linköpingsparet - den räkning som jag nu har framför mig - är
            räkningen på 7 545 kr.
          </note>
          <note>
            Av ren rädsla för att hamna i kronofogdemyndigheternas register
            betalar man till slut. Det är - skulle jag vilja kalla det för
            - en typ av maffia som har börjat härska. Detta måste vi åtgärda.
            Jag vill höra justitieministern tydligt säga vad han avser att
            göra.
          </note>
          <note>
            Anf. 10 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Jag är glad över Yvonne Anderssons engagemang i frågan.
            Det är ingen tvekan om att nämnda hantering är ett stort problem.
            Problemet lär heller inte bli mindre genom att vi alltmer kommer
            att använda Internet. Eftersom jag tidigare arbetat som egenföretagare
            vet jag att det kommer en rad olika räkningar. Det är alltid hård
            tidspress, så det är lätt att en och annan räkning då bara följer
            med. Man har inte tid att ifrågasätta allting, så dessa bedrägerier
            är definitivt ett stort problem. Det är också därför som man arbetar
            på bred front. Förutom de lagförslag som jag nämnt arbetar man
            också inom Konsumentverket för att stärka konsumenternas möjligheter
            att freda sig.
          </note>
          <note>
            När det gäller det kriminalpolitiska, som jag är ansvarig för,
            är bedrägerierna redan straffbara. Vi kan ju inte införa något
            som redan finns, utan det som behöver utvecklas, och som också
            görs, är det operativa arbetet. Detta arbete sker förstås hos
            polis och åklagare - liksom annat som man gör inom polis- och
            åklagarväsendet. Lite av det som tas upp av Yvonne
          </note>
          <note>
            Andersson kan man sätta in bättre möjligheter för att stoppa
            genom det samarbete som åklagarväsendet här visar.
          </note>
          <note>
            Detta är, som sagt, ett stort och ett växande problem. Det gäller
            att arbeta på bred front. Men när det gäller det strikt lagstiftningsmässiga
            och det som är straffbart så är det redan straffbart. Vi får alltså
            fortsätta att arbeta med andra åtgärder för att kunna stoppa denna
            olagliga hantering.
          </note>
          <note type="speaker">
            Anf. 11 YVONNE ANDERSSON (kd):
          </note>
          <note>
            Fru talman! Jag tycker att det är en väldigt svår fråga just
            därför att det påstås att sådan här hantering är straffbar, som
            justitieministern också säger. Detta är rimligt. Jag vet dock
            inte om det är fråga om bedrägeri, ocker eller så eftersom jag
            inte är jurist.
          </note>
          <note>
            Men nu sitter en åklagare och stångar sin panna blodig utan att
            veta hur vederbörande ska göra i den här frågan. I Linköping har
            polismyndigheten fått uppemot 500 anmälningar. De vill inte ta
            emot fler anmälningar, och de vet inte hur de ska göra. Läget
            är alltså akut.
          </note>
          <note>
            Därför känner jag att jag på något vis vill skjuta på. Läget
            är akut. Varje dag får skojarna in pengar från utmattade människor
            som inte orkar sätta sig emot. Dessutom känner man en rädsla för
            att hamna i systemens register. För dessa människor är ordet
          </note>
          <note>
            "inkassoföretag" förknippat med kronofogde, med svartlistning
            och med mycket annat. Dessutom finns här mörkertal. Man är ju
            rädd för att bli misstänkliggjord för att ha besökt porrsidor
            på nätet - en av de stora hakarna i det här spelet.
          </note>
          <note>
            Just människors moraluppfattning och sätt att leva och bevara
            ett förtroendekapital är det som hela tiden gör att man känner
            sig tvingad att betala. Man vill inte "hamna i någonting".
          </note>
          <note>
            Vi vet att den här verksamheten är brottslig - vilket jag hela
            tiden tyckt. Men om vi har hamnat i ett läge där vårt rättssamhälle
            inte klarar av att ta tag i den här problematiken måste ministern
            som högste ansvarig ta itu med detta för att hitta den akutåtgärd
            som krävs. Jag kan tänka mig att det på sikt behövs en expertgrupp
            som får ta tag i frågorna och komma på hur man på allra bästa
            sätt kan motarbeta nämnda hantering. Vi vet ju att den förekommer,
            att människor drabbas, men det finns ett slags gråzon. Eftersom
            det inte finns en praxis måste vi hitta fram till något där.
          </note>
          <note>
            För mig finns det två hakar som jag med min lilla hjärna kan
            lyfta fram. Jag tycker att vi omgående måste få spärrar här, att
            man medvetet ska ha ett val om en telefonräkning uppgår till ett
            högre belopp.
          </note>
          <note>
            Den ena delen av bedrägerierna är ju att gå via Teliaräkningen
            och så kallad splitting, dial. Den andra delen är att komma åt
            företagen. Det gäller att gå ut och varna svenskarna för att skicka
            in betalning så att man vet att det är fråga om en bluff.
          </note>
          <note>
            Ska man över huvud taget få använda telefonnummer där det bygger
            på avtal med Telia? Ska andra än Telia få använda våra telefonnummer
            där det alltså bygger på avgifter? En sak som jag mycket funderat
            på är om det är rimligt att redan nu påtvinga ett avtal med de
            operatörer som ska tillåtas använda våra telefonnummer. Här måste
            jag dock medge att jag inte har något bra förslag, utan jag ville
            ha den här debatten för att visa att vi måste hejda en utveckling
            där många enskilda kommer i kläm.
          </note>
          <note>
            I det moderna samhället med alltmer av Internet och alltmer av
            data och teknifiering får vi andra problem som måste lösas. Där
            måste vi ha en beredskap.
          </note>
          <note>
            Dessvärre tror inte heller jag att de här problemen blir mindre
            om vi säger att vi ska överlåta på konsumenten själv att skydda
            sig. Det som Konsumentombudsmannen gör är mycket bra och hedervärt.
            Också det som Näringsdepartementet gör är väldigt bra.
          </note>
          <note>
            Men vi måste ta tag i just detta med att få en rättsmekanism
            mot skurkar av nämnda slag.
          </note>
          <note>
            Anf. 12 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Det finns viss risk för upprepning från min sida
            men det är så att med de förändringar som sker i samhället - med
            öppnare gränser som vi ser runtom i vårt land och med den Internetanvändning
            som präglar livet för de allra flesta av våra medborgare - öppnas
            också en ny möjlighet för brottslighet. Det är alltid baksidan
            av denna samhällets utveckling. Det kan vi konstatera när det
            gäller den här typen av bedrägeri.
          </note>
          <note>
            Men den del som jag ansvarar för när det gäller det kriminalpolitiska
            är egentligen inte så komplicerad. Detta är en typisk form av
            bedrägeri. Om det är så att man vilseleder, om det är vinning
            för gärningsmannen och om det är skada för den man lurar är det
            bedrägeri. Sedan är det riktigt att det är svårt att utreda. Det
            är viktigt att man utvecklar det här inom polisen och hos åklagaren
            precis så som man nu gör och i samarbete med näringslivet för
            att i tid kunna stoppa den här verksamheten.
          </note>
          <note>
            Det allra bästa är nämligen att utveckla olika åtgärder så att
            det över huvud taget inte finns risk för skada. När skadan väl
            är skedd kan det visserligen bli åtal, men även om de här personerna
            döms är det väldigt svårt att få tillbaka pengarna. Det är därför,
            som jag sade i mitt förra inlägg, viktigt att vi fortsätter att
            utveckla det här på bred front. Men det strikt lagstiftningsmässiga
            är sedan gammalt en del av brottsbalken, så där kan vi inte göra
            mer. Nu handlar det i stället om alla de andra olika delarna som
            vi tillsammans måste arbeta med för att kunna få bukt med den
            här typen av brottslighet.
          </note>
          <note type="speaker">
            Anf. 13 YVONNE ANDERSSON (kd):
          </note>
          <note>
            Fru talman! Jag är väldigt glad om justitieministern tar itu
            med detta. Jag är glad för att verktyg finns, men då är problemet:
            Vad är det som gör att vårt rättssamhälle inte kan använda det
            som redan finns?
          </note>
          <note>
            Varför kan man inte hejda något som har pågått i över ett år?
            Varför kan vi inte se till att detta stoppas på ett tydligare
            sätt? Jag får signaler, som ju är amatör inom det här området,
            om att polisen inte vill ta in fler anmälningar, att man inte
            lyckas fälla de här skurkarna även om man vet vilka det är. De
            som arbetar på det här oseriösa sättet har varit i kontakt med
            medierna och uttryckt att de inte vill att medierna ska sprida
            de här uppgifterna. Man känner till personerna. Varför har man
            inte lagrum att fälla dem? Varför kommer man inte åt dem?
          </note>
          <note>
            Jag står inte här och talar för att detta ska bli en principfråga,
            utan jag talar för de människor som råkar ut för detta, som upplever
            sig vara i ett grepp där de endera befarar att få sina namn listade
            offentligt därför att de inte har vågat erkänna någonting som
            de sägs ha gjort fastan de uppger att de inte gjort det eller
            får betala sig fria från falska anklagelser för att i samhällets
            mening få behålla sitt förtroendekapital. Det är dem jag vädjar
            till att vi ska hjälpa. Därför utgår jag från att justitieministern
            ändå i någon mening i de sammanhang där detta aktualiseras ger
            tydliga direktiv så att poliser och åklagare vet vad de har att
            göra och att det blir tydligt. Jag tror inte att det finns några
            meningsskiljaktigheter mellan politiska partier om att hjälpa
            till i denna fråga. Jag tror att vi behöver aktualisera detta
            illa snabbt, se till att det akut åtgärdas och sedan långsiktigt
            tar itu med detta ännu bättre.
          </note>
          <note>
            Tack för engagemanget från ministern.
          </note>
          <note>
            Anf. 14 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Nej, det finns ingen skillnad i åsikterna mellan
            det Yvonne Andersson säger och det jag menar. Jag vill bara understryka
            att lagrummet finns, det är ingen tvekan. En polis och åklagare
            har skyldighet att ta emot en anmälan. Det är svårigheter med
            att utreda, men vi måste också vara försiktiga så att vi inte
            på något sätt ger en bild av att detta är omöjligt, att det inte
            händer någonting, inte pågår någonting.
          </note>
          <note>
            Det är inte riktigt. Det pågår en hel del. Det pågår förundersökningar
            just mot denna typ av brottslighet bland annat inom Stockholmspolisen.
            Det pågår flertal olika arbeten mellan Rikskriminalpolisen, näringslivet,
            åklagare, och dessutom pågår ett arbete om lagstiftning inom Näringsdepartementet.
            Det är väldigt viktigt att också markera att även om detta är
            svårt görs det mycket saker. Vi kan ge incitament till att denna
            brottslighet växer ytterligare om vi inte visar det som också
            är viktigt, nämligen att samhället reagerar väldigt starkt mot
            detta. Det må ske genom lagstiftning, polisoperativt arbete eller
            samarbete med näringslivet.
          </note>
          <note>
            Tack för en trevlig debatt.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2002/03:240 om polisen i Västra Götaland
          </note>
          <note>
            Anf. 15 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Ulf Sjösten har frågat mig vilka åtgärder jag avser
            att vidta för att tillförsäkra alla invånare i Västra Götaland
            ett rimligt mått av polisiär service.
          </note>
          <note>
            Regeringens satsning på polisen fortsätter. Målet att utbilda
            4 000 poliser under mandatperioden kvarstår. Ulf Sjösten skriver
            att jag gång på gång utlovat ökade satsningar på polisen men att
            verkligheten skulle vara en annan. Det stämmer inte. Våra satsningar
            hittills har lett till att antalet poliser nu ökar för tredje
            året i rad.
          </note>
          <note>
            Utöver att diskutera polisens resurser måste vi också ställa
            oss frågan vad vi från riksdag och regering kan göra för att polisen
            ska få effektivare verktyg, och hur vi kan underlätta för polisen
            att göra ett ännu bättre arbete. Detta är frågor som regeringen
            arbetar med, parallellt med diskussionen om ökade resurser.
          </note>
          <note>
            För närvarande bereder vi till exempel frågan om renodling av
            polisens verksamhet så att poliser i högre grad kan användas till
            sådant de är utbildade för.
          </note>
          <note>
            Ett annat exempel är arbetet med en ny polisdatalag för att bland
            annat anpassa lagstiftningen till den moderna informationstekniken.
            Regeringen är också pådrivande i arbetet med att stärka det internationella
            polissamarbetet.
          </note>
          <note>
            Detta är några exempel på de insatser som görs från regeringens
            sida för att underlätta polisens brottsförebyggande och brottsbekämpande
            arbete.
          </note>
          <note>
            Och det är sådana åtgärder som debatten borde fokusera på, lika
            mycket som vi pratar om resurser.
          </note>
          <note>
            När det gäller frågan om Västra Götaland, som
          </note>
          <note>
            Ulf Sjösten tar upp, känner han säkert till att jag inte kan
            kommentera enskilda beslut som Polismyndigheten i Västra Götaland
            har fattat. Jag får ofta frågor om allt från antalet polisstationer
            till hur polisen fördelar resurser mellan olika brottstyper. Men
            detta är inte frågor för regeringen utan för Rikspolisstyrelsen
            och, på det lokala planet, landets polismyndigheter. I
          </note>
          <note>
            Sverige har vi har en förvaltningsmodell där myndigheterna agerar
            självständigt inom de ramar som riksdag och regering satt upp.
            Det innebär till exempel att regeringen normalt inte bör ha synpunkter
            på antalet närpolisområden eller polisstationer i ett län. Det
            viktiga är att få ut fler synliga poliser på gatorna, men hur
            dessa ska organiseras är en fråga för polismyndigheterna. Där
            finns kunskapen om hur ett effektivt polisarbete ska bedrivas.
          </note>
          <note>
            Avgörande är alltså att det finns tillräckligt många poliser
            att fördela. Det tycks ha undgått Ulf Sjösten att regering och
            riksdag flera år i rad har höjt polisens anslag och att antalet
            poliser ökar. Den satsningen ska fortsätta.
          </note>
          <note type="speaker">
            Anf. 16 ULF SJÖSTEN (m):
          </note>
          <note>
            Fru talman! Socialdemokrater och moderater har helt skilda uppfattningar
            om hur verkligheten ser ut för svensk polis. Den bilden har inte
            förändrats i anledning av det svar som justitieministern har gett
            på min interpellation.
          </note>
          <note>
            Polisen i Västra Götaland har stora problem med sin driftsbudget
            för 2003. Man har ett tidigare underskott, och man har ännu inte
            fått kompensation för kostnaderna i samband med EU-kravallerna.
            Regeringens bristande beslutsförmåga i denna självklara ersättningsfråga
            hänger som ett tungt ok över hela polisverksamheten i Västsverige
            och hämmar dagligen Polismyndigheten i Västra Götalands möjligheter
            till långsiktig planering.
          </note>
          <note>
            Fru talman! Nu läggs förslag fram om nedläggningar av polisstationer
            i Västra Götaland för att klara budgeten. Ett förslag som sparar
            1 miljon kronor innebär att fem polisstationer stängs och ett
            antal kommuner mister sina polisstationer. 77 000 invånare i fem
            svenska kommuner mister sin fasta polisnärvaro.
          </note>
          <note>
            Det har skapat oro och otrygghet bland kommuninvånarna. I dessa
            kommuner har namninsamlingar samlat tusentals namnunderskrifter
            mot dessa nedläggningar. Det är lätt att förstå människor oro
            på orter som Henån, Lilla Edet, Ed, Lindome och Landvetter, där
            polisnärvaron nu hotas. Rapporter om långa utryckningstider till
            och med vid grövre våldsbrott har blivit allt vanligare och motsäger
            Thomas
          </note>
          <note>
            Bodströms ofta återkommande tes att polisnärvaron kan lösas med
            ambulerande polispatruller.
          </note>
          <note>
            Trots Thomas Bodströms försäkringar om gigantiska satsningar
            fortsätter nedmonteringen av polisverksamheten i Västsverige just
            nu. Sedan 1995 har
          </note>
          <note>
            25 polisstationer stängts i Västsverige. Nu hotas ytterligare
            fem.
          </note>
          <note>
            I svaret till mig säger justitieministern att han inte kan kommentera
            enskilda beslut som fattas av Polismyndigheten i Västra Götaland
            och vill förmodligen med det svaret säga att han och den socialdemokratiska
            regeringen inte har ett ansvar för vad som sker i
          </note>
          <note>
            Västra Götaland operativt. Bristande resurser för polisen är
            en fråga för den socialdemokratiska regeringen, och det är en
            fråga för dig, Thomas Bodström.
          </note>
          <note>
            Hur långt ska försämringarna i människornas otrygghet tillåtas
            att gå, och vilka åtgärder avser justitieministern att vidta?
            Jag ställer frågan igen, Thomas Bodström.
          </note>
          <note type="speaker">
            Anf. 17 CECILIA MAGNUSSON (m):
          </note>
          <note>
            Fru talman! Vi har stått här i interpellationsdebatter många
            gånger tidigare, så jag börjar nästan känna mig som flickan på
            lasarett i den gamla sången.
          </note>
          <note>
            Justitieministern är klok. Han säger att det inte enbart är resurser
            som vi ska diskutera i den här kammaren, och jag ska ta upp den
            handsken om en liten stund. Men justitieministern sade också att
            polisen ska få effektivare verktyg. Detta kräver just större resurser,
            om inte annat i ett kortare perspektiv.
          </note>
          <note>
            Justitieministern sade vidare att han inte kunde kommentera enskilda
            polismyndigheter. Men justitieminister borde kunna kommentera
            Rikspolisstyrelsens budgetunderlag som regeringen och justitieministern
            har begärt in.
          </note>
          <note>
            I årets budgetunderlag skriver Rikspolisstyrelsen mycket klart
            att med den ramtilldelning av resurser som regeringen har tänkt
            ge polisen klarar man inte verksamheten. Jag ska läsa upp tre
            citat.
          </note>
          <note>
            "Polisen kan inte finansiera merkostnaden för ett nytt mobilt
            kommunikationssystem inom nuvarande beräknade anslagstilldelning."
            Och det vore ett effektivare verktyg för polisen som kräver resurser.
          </note>
          <note>
            Det andra citatet: "De beräknade underskotten för
          </note>
          <note>
            2003-2004 motsvarar lönekostnader för ca 800 anställda. Om ekonomisk
            balans skall klaras under dessa år, kan ingen ökning av anställda
            ske."
          </note>
          <note>
            Det tredje citatet: "För att klara otillräckliga prisoch löneomräkningar
            och merkostnader främst för ökade SPÅ-avgifter måste Polisen åstadkomma
            rationaliseringar i en storleksordning som motsvarar en medelstor
            polismyndighet per år under perioden
          </note>
          <note>
            2003-2006."
          </note>
          <note>
            Fru talman! Detta visar att den utveckling som just på är på
            väg är ingenting jämfört med de problem som vi ser i dag.
          </note>
          <note>
            Nu till min första fråga. Den gäller polisens kompensation för
            bevakningen under EU-toppmötet i
          </note>
          <note>
            Göteborg. Den 23 januari uttalade justitieministern att han skulle
            kompensera Polismyndigheten i Västra
          </note>
          <note>
            Götaland för EU-toppmötet. Detta beslut skulle ha fattats i höstas.
            Jag är väldigt nöjd med att vi har fått det beskedet. Jag vill
            bara här i dag få det klarlagt att
          </note>
          <note>
            Västra Götaland om 14 dagar - eller den 15 april -
          </note>
          <note>
            får den kompensation som man vid så många tillfällen har blivit
            utlovad.
          </note>
          <note>
            Fru talman! Problemet för Polismyndigheten i
          </note>
          <note>
            Västra Götaland är att den utlovade kompensationen inte är tillräcklig
            för att man ska kunna klara ekonomin, utan det kommer att behöva
            mycket mera pengar för att man ska kunna leva upp till de krav
            som regering och riksdag har ställt. Hur tänker justitieministern
            lösa detta?
          </note>
          <note>
            Anf. 18 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Den modell som vi har i Sverige med rikspolisstyrelse
            och län gör att vi inte kan gå in - det tror jag att alla är överens
            om efter alla dessa interpellationsdebatter - och styra i de enskilda
            länen.
          </note>
          <note>
            Frågan om polisstationer har under lång tid diskuterats runtom
            i landet, men det är alltså inte vår uppgift att från Stockholm
            peka ut var det ska finnas polisstationer.
          </note>
          <note>
            Det vi kan konstatera är att det på vissa håll verkar att fattas
            bra beslut eftersom de har en bättre verksamhet och på vissa hålla
            kan det ha begåtts misstag. Självklart är detta en utveckling
            som måste fortgå. Som exempel kan jag nämna polisanmälningar via
            Internet.
          </note>
          <note>
            Jag vet att det förs en diskussion i Västra Götaland, men jag
            ska inte lägga mig i den. Jag vet också en av de stationer som
            nämns över huvud taget inte har varit öppen på 15 månader. Huruvida
            man vill fortsätta att betala lokalhyra för någonting som inte
            längre finns i verksamheten ska man i Västra Götaland - och inte
            vi - själv avgöra.
          </note>
          <note>
            Däremot är det alldeles riktigt att vi har ett övergripande ansvar
            för resurserna till Rikspolisstyrelsen.
          </note>
          <note>
            Jag har tidigare sagt att dessa resurser har ökat och att de
            kommer att fortsätta att öka. Men detta ifrågasätts.
          </note>
          <note>
            Man säger att det inte är sant.
          </note>
          <note>
            För att visa att det är riktigt har jag tagit med mig en liten
            skiss som jag nu tänker överlämna. På den kan man mycket enkelt
            följa polisens utgifter - det är den svarta linjen - och regeringens
            och riksdagens anslag - det är den röda linjen. Då kan man ganska
            enkelt se att dessa linjer följer varandra, inte exakt därför
            att det är omöjligt med en budet som nu är uppe i 14 miljarder
            - en enda procent utgör alltså 140
          </note>
          <note>
            miljoner. Men man kan ganska enkelt konstatera att linjerna följer
            varandra, och jag kommer att fortsätta att se till att de ska
            följa varandra.
          </note>
          <note>
            Jag kan inte exakt säga var linjerna kommer att ligga, men de
            kommer att följa varandra uppåt. Under de 2 ½ år som jag har varit
            justitieminister har man sagt att det inte kommer att bli någon
            ökning och några fortsatta satsningar. Man kan nu konstatera att
            dessa kritiker har haft alldeles fel. Nu får vi se vem som får
            rätt i framtiden. Hitintills talar det här diagrammet sitt alldeles
            tydliga språk. Jag ber att få överlämna det, så kanske man tänker
            sig för en gång extra innan man återigen påstår någonting som
            inte är sant.
          </note>
          <note type="speaker">
            Anf. 19 ULF SJÖSTEN (m):
          </note>
          <note>
            Fru talman! Det ser inte ut så här i verkligheten,
          </note>
          <note>
            Thomas Bodström. Är det så att de lokala och regionala cheferna
            är så inkompetenta att de slarvar bort alla dessa pengar? Eller
            vart tar de vägen? Men de syns inte i verksamheten. Där är de
            fullständigt osynliga.
          </note>
          <note>
            Det är uppenbart att Thomas Bodström blundar för verkligheten
            och för den otrygghet som många människor i Västra Götaland känner
            i sin vardag. I
          </note>
          <note>
            mitten av 1990-talet lanserades närpolisreformen, en reform som
            syftade till ökad effektivt, till att polisen skulle kunna bereda
            färdigt ärenden i samband med att brotten sker ute i lokalsamhället,
            som syftade till att utveckla det viktiga förebyggande arbetet
            och som syftade till att ge polisen en större legitimitet i samhället.
            Det låter ju bra, det tror jag att alla tycker.
          </note>
          <note>
            Men hur blev det då? Sedan Socialdemokraterna tillträdde regeringsmakten
            vid årsskiftet 1994/95 har alltså totalt 30 polisstationer stängts
            i Västra Götaland. Som exempel vill jag nämna polisstationen i
          </note>
          <note>
            Svenljunga i Sjuhäradsbygden. När den invigdes med pompa och
            ståt för cirka sju år sedan var det Sveriges modernaste närpolisstation,
            sades det. Den var ett bra instrument för att leva upp till närpolisreformen.
          </note>
          <note>
            I dag finns det en polis ibland i Svenljunga som snart går i
            pension. Om det kommer någon ny efter honom är mycket tveksamt.
            Jag vet att en stor majoritet av svenljungaborna vill ha polis
            på sin ort. De känner att det behöver det för sin trygghet i vardagen.
          </note>
          <note>
            Är det inte dags att medge att det saknas pengar i polisverksamheten
            - ett område som Thomas Bodström och den socialdemokratiska regeringen
            har ansvar för? Är det inte dags att säga att polisens resurser
            är det område som ni nu vill prioritera när vårpropositionen läggs
            fram om någon vecka?
          </note>
          <note type="speaker">
            Anf. 20 CECILIA MAGNUSSON (m):
          </note>
          <note>
            Fru talman! Vad kan polisen göra bättre? Den frågan skulle vi
            också diskutera. Jag ser fram emot svaret på frågan om kompensationen
            för EU-toppmötet.
          </note>
          <note>
            Men justitieministern vill ju att vi också skulle diskutera annat.
          </note>
          <note>
            Då ska jag ta upp frågan om brottsutredningar.
          </note>
          <note>
            60 % av polisstyrelseledamöterna i Sveriges polisstyrelse tycker
            inte att polisen kan klara av detta på ett bra sätt. De svåraste
            polisutredningar som finns att göra är de där barn är inblandade.
            I dag är det väldigt dåligt ställt med hur man klarar av den brottsutredningsverksamheten.
            Endast 10 % - och jag tror inte ens att den siffran stämmer -
            av anmälningarna går till åtal. Därför måste åtgärder vidtas.
            Polisen jobbar väldigt ineffektivt med dessa komplicerade utredningar,
            men de skulle kunna göras väldigt mycket bättre. På en del polismyndigheter
            har man till exempel familjevårdsenheter.
          </note>
          <note>
            Detta måste få en större bredd. Riksåklagaren har klart uttalat
            att polisen borde arbeta med det här.
          </note>
          <note>
            Inom Rikspolisstyrelsen har man gjort ett stort arbete, men inget
            sker ute på fältet. Vad jag tycker att riksdag och regering skulle
            göra är att visa den politiska viljan och uppmuntra att man jobbar
            på det här sättet i team i nära samarbete med åklagare och att
            man kopplar in familjvårdsenheterna inom polismyndigheterna.
          </note>
          <note>
            Det är inte justitieministerns område - men titta på miljörotlarnas
            införande i polismyndigheterna och ta det till intäkt för att
            kräva att polismyndigheterna börjar jobba på ett mer effektivt
            sätt när det gäller barnutredningen!
          </note>
          <note>
            Anf. 21 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Jag undrar hur det känns för alla de poliser som
            nu har kommit ut och som inte är en del av den verklighet som
            beskrivs. De skulle alltså vara något osynligt. Poliserna ökar
            nämligen för tredje året i rad, Sjösten. Nu har det slumpat sig
            så att för varje år ökar det så att 2001 var första året, 2002
            andra året,
          </note>
          <note>
            2003 tredje året, 2004 fjärde året och 2005 femte året.
          </note>
          <note>
            Det är lätt att hålla reda på! Nu är det 2003, och det ökar för
            tredje året i rad. Det måste kännas lite trist för alla de poliser
            som kommer ut - vi är snart uppe i
          </note>
          <note>
            1 000 poliser per år som utbildas - att inte vara en del av verkligheten.
            Om man bara kontrollerar fakta så ser man att detta är den verkliga
            verkligheten.
          </note>
          <note>
            När det gäller Västra Götaland är det riktigt att man ska få
            kompensation för merkostnaderna. Det har inte varit alldeles lätt
            att räkna ut, och jag ska inte föregå någon. Man talar om hela
            underskottet eller den merkostnad eller kompensation som man har
            fått.
          </note>
          <note>
            Det som jag har sagt, och som jag står för, är att Västra Götaland
            ska få ersättning för de merkostnader som man har fått. Däremot,
            och det tror jag att vi är överens om efter alla interpellationer,
            så kommer det inte att vara någon särskild påse med pengar som
            kommer. Men Västra Götaland ska inte behöva stå ensamt för de
            merkostnader som man hade i samband med kravallerna i Göteborg.
            Det löftet kvarstår. Vi har fört den debatten så många gånger
            så jag tror att vi är överens om det.
          </note>
          <note>
            Jag kan hålla med Cecilia Magnusson om några saker, som jag också
            sade tidigare. Jag vill inte på något sätt stå här och säga att
            allting är bra, att allting fungerar bra inom polisen och att
            inte vi från regering och riksdag kan göra mer när det bland annat
            gäller att styra våra myndigheter, att komma med nya förslag till
            ändring av lagar och att komma med olika förändringar som behövs.
            Självfallet måste polisverksamheten utvecklas hela tiden. Jag
            hade en interpellation här tidigare som handlade om Internetbedrägerier,
            där polisen måste fortsätta att utvecklas. Vi måste generellt
            se att uppklarningsprocenten blir högre. Vi har alldeles för låg
            uppklarningsprocent.
          </note>
          <note>
            Det är det här sakerna som jag tycker är de allra viktigaste.
            Det som gäller satsningen har vi slagit fast, och det kommer att
            fortsätta. Men det löser inte alla problem. Det löser inte problemen
            för brottsoffer som inte har fått sin rätt och där brottet inte
            har klarats upp att säga till dem: Men det är väl inte så farligt,
            för satsningen fortsätter ju! Vi måste självfallet bli bättre
            på många av de här sakerna, och jag är glad att Cecilia Magnusson
            tar upp dem.
          </note>
          <note>
            När det gäller brott mot barn så är det trots allt flera brott
            som klaras upp än vid andra våldsbrott - det vill jag understryka.
            Men vad som är särskilt viktigt vid brott mot barn är den speciella
            problematik som finns när barn är brottsoffer och målsägare. Här
            kan man göra ännu mer, genom att lyfta in en större kompetens
            och kanske en annan kompetens än den som finns inom polisen, på
            bland annat det barnpsykologiska området, i brottsutredningar.
            Så kan man stärka barnens rätt som brottsoffer, så kan fler utredningar
            kan leda till åtal och fler skyldiga personer dömas.
          </note>
          <note>
            Jag håller med om att det finns mycket att göra här, och jag
            är tacksam för att Cecilia Magnusson tar upp det. Vi arbetar med
            det, men det kan säkert göras mycket mer också.
          </note>
          <note type="speaker">
            Anf. 22 ULF SJÖSTEN (m):
          </note>
          <note>
            Fru talman! Ett sätt att trovärdigt spegla verkligheten kan vara
            att belysa polisstyrelseledamöters inställning till den operativa
            polisverksamheten. Polisförbundet har gjort en enkätundersökning
            via ett företag som heter Exquiro Market Research under perioden
            11-17 februari 2003. Det är alltså alldeles färska uppgifter med
            hög svarsfrekvens och, som företaget självt säger, en hög tillförlitlighet.
          </note>
          <note>
            En av frågorna var: Fungerar polisens arbete tillfredsställande?
          </note>
          <note>
            När det gäller förebyggande arbete bland ungdomar svarar 64 %
            av polisstyrelseledamöterna nej.
          </note>
          <note>
            12 % är osäkra, alltså totalt 76 %.
          </note>
          <note>
            När det gäller bekämpning av narkotika säger
          </note>
          <note>
            54 % nej och 9 % är osäkra, det vill säga totalt 63 %.
          </note>
          <note>
            En annan intressant fråga, bland många intressanta frågor som
            ställdes i undersökningen och som relaterar till den föregående
            var: Inom ramen för befintliga resurser och antalet poliser -
            anser du som polisstyrelseledamot att polisen i din myndighet
            har möjlighet att genomföra ett tillfredsställande arbete bland
            ungdomar?
          </note>
          <note>
            För riket var svaret nej hos 66 % av de svarande, medan 21 %
            svarade ja. I Västra Götaland svarade
          </note>
          <note>
            73 % av polisstyrelseledamöterna nej, medan bara
          </note>
          <note>
            7 % svarade ja. Detta är alltså svar från förtroendevalda med
            särskild insyn i polisens arbete. Jag tycker att det speglar den
            situation vi har i dag på ett mycket tydligt sätt.
          </note>
          <note>
            När det gäller det här att det kommer fler poliser,
          </note>
          <note>
            Thomas Bodström, så finns det många olika faktorer att ta hänsyn
            till. Pensioneringarna ökar återigen - det är du säkert medveten
            om. Nu pensionerar man också poliser på halvtid, och det kommer
            att öka ytterligare.
          </note>
          <note>
            Vid den förra stora pensionsavgången bjöd distrikten över varandra
            för att bli av med poliser, för att bli av med kostnadsansvaret
            och för att klara sin budget.
          </note>
          <note>
            Den situationen står vi återigen i. Problemen blir bara större
            och större. Det är hög tid att agera nu, Thomas
          </note>
          <note>
            Bodström!
          </note>
          <note>
            Anf. 23 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Fakta talar som sagt sitt tydliga språk.
          </note>
          <note>
            Det är riktigt att vi har stora pensionsavgångar. Det är också
            därför vi ytterligare ökar satsningen på att det ska påbörjas
            utbildning för 4 000 poliser under mandatperioden. Det är så högt
            att till och med Rikspolisstyrelsen säger att det inte går att
            ha en högre siffra om man ska behålla samma höga kvalitet på polisen.
          </note>
          <note>
            Men vi är självfallet medvetna om de stora pensionsavgångar som
            kommer, framför allt 2006-2007. Det är möjligt att man då kan
            öka utbildningen ytterligare.
          </note>
          <note>
            När det gäller undersökningen så skulle jag faktiskt vara mer
            orolig om resultaten var de motsatta med tanke på att vi har brottslighet
            och att vi måste bli bättre. Tänk om polisstyrelserna lutade sig
            bakåt och sade: Vi är nöjda med allting. Vi tycker inte att saker
            och ting kan bli bättre!
          </note>
          <note>
            Jag tror inte att någon av oss här tycker att allting sköts perfekt
            och inte kan bli bättre. Jag tillhör i alla fall dem som anser
            att saker och ting kan vara mycket bättre. Den dagen jag känner
            mig nöjd med allting ser jag ingen anledning att fortsätta med
            det här arbetet.
          </note>
          <note>
            Vi vill fortsätta att bedriva det här arbetet. Vi vill göra det
            tillsammans och vi vill skapa bättre förutsättningar för våra
            medborgare. Jag är själv inte nöjd.
          </note>
          <note>
            Jag tycker att polisen gör ett bra jobb, men självfallet kan
            man utvecklas ännu mer.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2002/03:247 om alkoholdrickande efter
            körning
          </note>
          <note>
            Anf. 24 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Jan-Evert Rådhström har frågat mig om jag avser att
            ta fram en svensk lagstiftning om så kallad eftersupning. I frågan
            hänvisas till norsk lagstiftning på området.
          </note>
          <note>
            Förtäring av alkohol efter färdens slut är inte en trafiksäkerhetsfråga
            men kan ha avgörande betydelse vad gäller bevisningen i ett mål
            om misstänkt trafikonykterhet.
          </note>
          <note>
            Frågan om så kallad efterförtäring har tilldragit sig intresse
            vid tidigare överväganden om rattfyllerilagstiftningens utformning.
            Olika förslag, bland annat en reglering liknande den som finns
            i Norge, har diskuterats. De förslag till ändringar som lämnats
            i de tidigare lagstiftningsärendena har dock kritiserats på olika
            grunder. Bland annat har anförts att en kriminalisering skulle
            öppna för möjligheten att genom ett erkännande av alkoholförtäring
            efter färden lagföras för detta brott i stället för rattfylleribrottet.
            I praktiken kan det leda till att gärningsmannen både får en lindrigare
            påföljd och kan behålla körkortet.
          </note>
          <note>
            Även tungt vägande invändningar av rättssäkerhetsnatur har riktats
            mot de lösningar som föreslagits.
          </note>
          <note>
            Det finns till exempel en risk för att förare som inte haft alkohol
            i kroppen under färden skulle kunna fällas för en efterföljande
            förtäring där avsikten inte varit att påverka en eventuell polisutredning.
            Man kan vidare fråga sig vilket straffvärde en sådan gärning har
            och om en kriminalisering är rimlig.
          </note>
          <note>
            Riksdagen har sedan en längre tid tillbaka återkommande prövat
            frågan om efterförtäring i anledning av olika motionsyrkanden.
            Med utgångspunkt i de här redovisade invändningarna har dock bifall
            avstyrkts i samtliga fall. Jag delar riksdagens bedömning.
          </note>
          <note>
            I detta sammanhang måste också beaktas att problemet med efterförtäring
            torde, sett i förhållande till samtliga trafiknykterhetsbrott,
            vara relativt litet.
          </note>
          <note>
            Analysmetoderna har också förfinats sedan frågan togs upp i de
            tidigare lagstiftningsprojekten. Som Jan-
          </note>
          <note>
            Evert Rådhström påpekar kan man i dag med teknik avgöra om alkohol
            funnits i kroppen även under bilfärden. Vid en sådan bedömning
            har till exempel urinalkoholanalyser stort värde.
          </note>
          <note>
            Även om det är angeläget att brott beivras måste samtidigt rättssäkerheten
            värnas. Endast i de fall där det är ställt bortom rimligt tvivel
            att den åtalade är skyldig till brottet ska han eller hon dömas
            till ansvar för detta. Att brottsutredningarna sköts snabbt, effektivt
            och noggrant är därför av yttersta vikt. Det innebär i sin tur
            att den tekniska och medicinska utvecklingen i förening med än
            mer utvecklade brottsutredningsmetoder bör prioriteras.
          </note>
          <note>
            Som jag inledningsvis sagt har en kriminalisering av efterförtäring
            inget annat syfte än att förbättra möjligheterna att bevisa annan
            brottslighet. Enligt min mening bör en sådan kriminalisering införas
            endast om mycket starka skäl talar för det. Vad som hittills framkommit
            om den faktiska omfattningen av efterförtäring i samband med trafiknykterhetsbrott
            gör inte att sådana skäl kan anses föreligga. Jag är därför inte
            beredd att nu överväga en kriminalisering av efterförtäring. Däremot
            har jag initierat ett arbete som syftar till en utvärdering och
            analys av de lagstiftningsreformer och andra åtgärder som vidtagits
            på rattfylleriområdet under det senaste decenniet.
          </note>
          <note type="speaker">
            Anf. 25 JAN-EVERT RÅDHSTRÖM (m):
          </note>
          <note>
            Fru talman! Jag tycker att det här är en svår och allvarlig fråga.
            Det är tyvärr en fråga där det bara finns förlorare. Jag hade
            nog önskat statsrådet hade sett en öppning i det här problemet.
          </note>
          <note>
            Statsrådet säger att det är ett relativt litet problem med eftersupning.
            Jag skulle gärna vilja höra var den statistiken finns. Jag har
            eftersökt statistik, men enligt vad jag har fått fram från olika
            domsagor finns det ingen statistik över människor som inte blir
            dömda.
          </note>
          <note>
            Däremot kan man gå till norsk lagstiftning och se hur många som
            faktiskt blir fällda för eftersupning. Där tycker jag att man
            kan se att det är ett allvarligt problem.
          </note>
          <note>
            Statsrådet säger också att han ska vidta åtgärder och utvärdera
            och analysera vilka åtgärder som har gjorts på rattfylleriområdet
            det senaste decenniet. När det gäller den utvärderingen skulle
            jag vilja fråga statsrådet vad det är som statsrådet mer exakt
            syftar på när han säger att han vill analysera de åtgärder som
            har vidtagits det senaste decenniet. Proven med alkolås fortsätter
            givetvis, men vad är det i övrigt för drastiska åtgärder som har
            vidtagits som behöver analyseras?
          </note>
          <note>
            Fru talman! Att det skulle öppna för en möjlighet att personer
            som inte har varit berusade och som inte haft för avsikt att försvåra
            polisutredningen genom att dricka efteråt skulle bli felaktigt
            dömda, som statsrådet hänvisar till, är väl inget problem. Om
            en person vet om att det är olagligt att förtära alkohol i avvaktan
            på att polisen kommer och tar ett blodprov så vet man det. Då
            kan man inte göra det av misstag. Det är lika självklart som att
            man vet att det är olagligt att gå in en affär och stjäla. Man
            stjäl inte av misstag. Man vet att det är förbjudet. Det är det,
            fru talman, som jag tycker är viktigt att tänka på.
          </note>
          <note>
            Det kan givetvis uppstå problem, som statsrådet säger, om vi
            skulle planka den norska lagstiftningen.
          </note>
          <note>
            Den säger att det är rattfylleri när man har eftersupit.
          </note>
          <note>
            Men jag bad inte statsrådet om att vi skulle ta den norska lagstiftningen.
            Jag funderade allra ödmjukast på om statsrådet såg detta som ett
            problem och ville försöka att finna en svensk lösning på detta,
            som jag vill påstå, stora problem. Ute i glesbygden i vårt land
            är det ett uppenbart problem med eftersupning. Om statsrådet vill
            hävda att detta inte är ett problem i vårt land, som det står
            i svaret, måste jag drista mig till att komma hem till Värmland
            med ett pressmeddelande och påvisa statsrådets fullständiga okunskap
            om den rådande situationen i vårt land.
          </note>
          <note>
            Anf. 26 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! För att det inte ska uppstå några missförstånd vill
            jag först säga att rattfylleriet är ett mycket stort problem.
            Det kostar fullkomligt oskyldiga människor livet varje år. Det
            är alldeles för många.
          </note>
          <note>
            Det är ett jättestort problem. Jag vill bara understryka det
            för att det inte ska uppstå något missförstånd. Så tycker vi naturligtvis
            båda två, och de allra flesta med oss. I förhållande till detta
            är själva problemet med eftersupning en relativt liten del. Men
            det är naturligtvis en relativ fråga. Jag vill understryka det
            också.
          </note>
          <note>
            Tidigare utredningar som har funderat på detta har kommit fram
            till att man av rättssäkerhetsskäl inte ska införa detta. Det
            måste ha varit en svår avvägning eftersom det ändå har funnits
            ett problem. Den statistik som finns är att vid alla de utredningar
            som finns om rattfylleri, och det är ganska många, är det ca 250
          </note>
          <note>
            som kom med dessa invändningar. Jag, som tidigare har arbetat
            med advokater, och har också kunnat konstatera att dessa invändningar
            har gjorts. Såvitt jag kan minnas har jag dock inte varit med
            vid något tillfälle då dessa invändningar har godtagits av rätten.
          </note>
          <note>
            Människorna har dömts ändå. Men det är ingen säker statistik.
            Dessutom kan invändningarna komma i ett senare skede i utredningen
            direkt vid rättegången.
          </note>
          <note>
            Därför ska man vara väldigt försiktig med de här siffrorna.
          </note>
          <note>
            Det som har skett sedan de här utredningarna har gjorts, och
            det är i den riktningen vi går, är att analysmetoderna inom polisen
            blivit så bra att man kan bedöma när alkoholen har druckits. Med
            tanke på det bör man också nu kunna konstatera det blir betydligt
            bättre mätresultat. Jag förstår problemet fullkomligt.
          </note>
          <note>
            Skulle detta av någon anledning inte visa sig vara riktigt är
            jag beredd att ta upp diskussionen igen, men jag vill understryka
            de svårigheter som finns när det gäller rättssäkerhet och så vidare.
          </note>
          <note>
            Låt oss ändå i detta sammanhang ta upp de saker som behöver göras
            på rattfylleriområdet, och de är många. Det är många människor
            som får betala med sina liv för detta. Vi har redan initierat
            en utvärdering och analys av de reformer som skett beträffande
            rattfylleribrotten. I samband med detta kommer bland annat att
            tas upp bestämmelser avseende påföljdsval, som vi också har haft
            interpellationer om här i riksdagen, principer för straffvärdebestämning
            och frågor om vårdbehov. I det här arbetet kommer också reformernas
            effekt på trafiksäkerhetsområdet att utvärderas.
          </note>
          <note>
            Det här arbetet pågår just nu. Det finns också en rad andra områden
            som är viktiga och där det pågår ett arbete sedan en tid tillbaka.
            Dessa är i och för sig svåra rent strikt juridiskt, men de är
            ändå viktiga. Det handlar till exempel om förverkande av bilar.
            Det måste bli lättare för våra domstolar att utdöma sådana straff.
            Det finns också andra saker, till exempel alkolås där det pågår
            ett arbete i Näringsdepartement, för att vi ska kunna bekämpa
            rattfylleri så att det inte ska gå ut över våra medborgare.
          </note>
          <note type="speaker">
            Anf. 27 JAN-EVERT RÅDHSTRÖM (m):
          </note>
          <note>
            Fru talman! Det är alldeles riktigt att analysmetoderna bli bättre,
            och det är bra. Men det krävs att polisen får de resurser som
            behövs för att man ska kunna komma ut till olyckorna. Vi vet att
            det kan ta flera timmar innan polisen kommer ut till en trafikolycka.
            Då finns tid till eftersupning. Det tar än längre tid att komma
            till sjukhus för att göra de här djupgående alkoholtesterna.
          </note>
          <note>
            Jag håller med om att det kan vara ett juridiskt problem med
            den norska lagstiftningen. De har inget utrymme. De dömer för
            eftersupning. Jag skulle önska att statsrådet åtminstone kunde
            fundera på detta.
          </note>
          <note>
            En eftersupning i samband med en olycka är bevisligen ett problem
            om man har som syfte att försvåra en utredning.
          </note>
          <note>
            Det kan åtminstone vara fråga om detta. Skulle det visa sig att
            några som ägnat sig åt eftersupning i samband med olycka ändå
            kommer in till sjukhus, så att man kan använda de tekniskt mycket
            goda analysmetoder som statsrådet hänvisar till, är det ju inget
            problem. Ingen av dem blir då felaktigt dömd. Problemet är att
            vi inte har tillräckliga resurser ute i vårt land.
          </note>
          <note>
            Jag tycker att detta ska kunna ingå som en del av de instrument
            som vi måste skapa för att på alla sätt vårt gemensamma mål att
            få bort så mycket som möjligt av alkohol i trafiken.
          </note>
          <note>
            Vad gäller antalet personer som hänvisar till eftersupning var
            det tacknämligt att också statsrådet konstaterade att det inte
            finns någon statistik över hur många som de facto klarar sig från
            att bli fällda på grund av att de skyller på eftersupning. Man
            kan dock se på tillämpningen av norsk lagstiftning, vilket jag
            har gjort när jag har intresserat mig för den här frågan.
          </note>
          <note>
            Under 2001 blev 75 personer i Norge dömda för eftersupning. Jag
            dristar mig att tro att det stora flertalet av dessa inte var
            personer som blev nervösa vid vägkanten och därför måste ta sig
            en sup. De har naturligtvis gjort det som ett försök att försvåra
            en utredning, och det är det som jag vill komma åt.
          </note>
          <note>
            Det finns områden i vårt land där blodprov inte kan tas i tid.
            Jag skulle önska att statsrådet kände att det är befogat att se
            på frågan om försvårande av utredning eller inte. Det vore ett
            litet steg på vägen.
          </note>
          <note>
            Det är precis så som statsrådet säger: Det finns bara förlorare
            i denna mycket allvarliga fråga. Låt oss gemensamt gå till grunden
            med detta. Finns det möjlighet att rädda bara en enda ytterligare
            person genom att få dessa förövare fällda för sina trafikförseelser?
          </note>
          <note>
            Anf. 28 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Det finns statistik på att det år 2001
          </note>
          <note>
            var 9 400 som dömdes för rattfylleri medan 250 gjort invändningar.
            Man kan, som jag sagt, inte vara alldeles säker på statistiken
            eftersom invändningar naturligtvis kan göras i rätten. Den som
            har varit med på rättegångar kan dock konstatera att invändningar
            som inte tidigare har förts fram i utredningen inte brukar godtas
            av rätten. Det ska ju finnas en rimlig förklaring till att den
            tilltalade plötsligt ändrar sin historia.
          </note>
          <note>
            En sådan ändring leder i allmänhet till att man inte betraktas
            som trovärdig och därmed också till fällande dom.
          </note>
          <note>
            Jag ställer mig lite frågande till den norska statistiken. Det
            var kanske 75 personer som dömdes för eftersupning, men inget
            motsäger att de kanske ändå skulle ha blivit dömda. Överfört till
            svenska förhållanden skulle de ändå ha kunnat bli dömda eftersom
            deras invändningar inte hade blivit godtagna. Det går inte att
            jämföra situationer som bygger på olika lagstiftningar.
          </note>
          <note>
            Jag fick också en fråga om polisens resurser. Jag ska inte belasta
            riksdagen en gång till med en sådan debatt när jag just har besvarat
            en interpellation om detta. Det är ändå känt att vi nu gör stora
            satsningar på polisen, vilket naturligtvis också har stor betydelse.
            Polisen fortsätter med att öka antalet utandningsprov och dessutom
            med att utveckla både analyserna och lagstiftningen på olika områden.
          </note>
          <note>
            Vi ska nu göra en utvärdering, och ett flertal olika projekt
            är på gång. Vi prioriterar den här frågan på allra högsta nivå,
            och vi får se hur det fortgår. De här metoderna finns, och polissatsningarna
            görs redan.
          </note>
          <note>
            Det är, som jag ser det, kanske ännu mer angeläget att fortsätta
            utvecklingen vad gäller förverkande av bilar för dem som gång
            på gång kör berusade. Det finns också en rad andra saker på gång.
          </note>
          <note>
            Jag vill dock inte på något sätt säga att den här frågan är enkel
            och att den inte kommer att diskuteras i framtiden, men jag vill
            inte heller här ge löften som jag sedan inte kommer att kunna
            hålla.
          </note>
          <note type="speaker">
            Anf. 29 JAN-EVERT RÅDHSTRÖM (m):
          </note>
          <note>
            Fru talman! Statsrådets senaste inlägg började ganska bra: Vi
            prioriterar den här frågan, men vi gör ingenting. Det är ett faktum
            när det gäller eftersupningen. Det finns enligt statsrådet inte
            utrymme för att göra någonting. Han vill inte göra en utredning.
          </note>
          <note>
            Han är inte ens öppen för problemet. Jag måste än en gång fråga
            statsrådet: Skulle man inte kunna se även på denna fråga?
          </note>
          <note>
            Vi vet att antalet rattfyllerister ökar. Vi vet att det i verkligheten
            är så att många inte blir dömda eller ens åtalade. Olyckan har
            inte varit så allvarlig, och det dröjer ett antal timmar innan
            polisen kommer till olycksplatsen. Förövaren klarar sig genom
            att efteråt förtära alkohol. Det blir då över huvud taget ingen
            rättssak av detta. Den som förorsakat olyckan åker hem och skriver
            skaderapporten vid sitt köksbord.
          </note>
          <note>
            Problemet är att ärendet aldrig ens kommer upp till domstol eftersom
            handläggningen tar för lång tid ute i vårt land.
          </note>
          <note>
            Om det här vore en prioriterad fråga skulle vi också se att det
            funnes en vilja att göra någonting. Låt oss slippa några hårklyverier.
            Både justitieministern och jag vet att det finns människor som
            använder den här metoden för att klara sitt körkort. Genom att
            skylla på eftersupning kan de fortsätta att köra berusade i trafiken.
          </note>
          <note>
            Jag skulle önska att statsrådet i sitt sista inlägg åtminstone
            ville säga att han är beredd att låta utreda frågan för att gå
            till botten med detta problem.
          </note>
          <note>
            Anf. 30 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Det som jag sade var att vi verkligen prioriterar
            kampen mot rattfylleriet. Jag tror att jag tidigare har redogjort
            för vad som görs inom detta område. Det gäller att koncentrera
            sig på det som man tror att man kan nå framgång med och där problemen
            är allra störst. Vi har inte någon annan statistisk uppgift än
            att 250 har gjort invändningar. Många av dessa leder inte till
            någon frikännande dom, men i avsaknad av statistik kan man å andra
            sidan inte heller påstå att detta är ett gigantiskt problem.
          </note>
          <note>
            Det som vi med säkerhet vet är att människor gång på gång åker
            omkring i bilar som det är svårt att förverka och att berusade
            och alkoholiserade förare inte får den vård som de behöver. Vi
            vet att införande av alkolås och många andra åtgärder skulle kunna
            avhjälpa den här problematiken. Vi gör väldigt mycket, och vi
            kommer att fortsätta att göra det.
          </note>
          <note>
            Som jag nyss berättat görs en analys och utvärdering av de reformer
            som har skett. De förbättringar som ska genomföras kommer också
            att finnas med bland de allra högsta prioriteringar som regeringen
            och samarbetspartierna tillsammans gör.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2002/03:248 om utländsk jurisdiktion
            på svenskt territorium
          </note>
          <note>
            Anf. 31 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Alice Åström har frågat mig vad jag avser att vidta
            för åtgärder dels för att skydda svenska medborgare från Förenta
            staternas utvidgade domsrätt med anledning av den så kallade Patriot
            Act, dels på grund av de två resolutioner som Europaparlamentet
            avgett angående Echelon.
          </note>
          <note>
            Alice Åström anknyter i sammanhanget till behovet av att de mänskliga
            rättigheterna uppmärksammas när det gäller lagstiftning som är
            föranledd av terrorattackerna i USA den 11 september 2001.
          </note>
          <note>
            Låt mig börja med att instämma i att rättssäkerhetsaspekter måste
            beaktas i fråga om lagstiftningsåtgärder i kampen mot terrorism.
            Vi får inte spela antidemokratiska krafter i händerna genom att
            tumma på rättssäkerhetskraven. Detta är ett budskap som den svenska
            regeringen med kraft för fram i olika sammanhang, såväl inom Europeiska
            unionen som i Förenta nationerna.
          </note>
          <note>
            Alice Åström hänvisar beträffande sin första fråga till att Förenta
            staterna ska ha infört lagar som ger landet jurisdiktion till
            exempel över gärningar som svenska medborgare begår i Sverige.
            Detta sägs även gälla för det fall att gärningen i fråga inte
            motsvarar brott enligt svensk lag.
          </note>
          <note>
            Först vill jag framhålla att det ankommer på varje land att bestämma
            sin behörighet att lagföra brott.
          </note>
          <note>
            Detta gäller också om brottet har begåtts i ett annat land. Men
            det finns gränser för hur långt en stat får utsträcka sin jurisdiktion.
            En utgångspunkt är att behörigheten inte får sträckas utöver det
            egna territoriet utan att det finns stöd för detta i så kallad
            allmän folkrätt eller i en internationell överenskommelse.
          </note>
          <note>
            För vissa typer av brott kan det å andra sidan finnas en skyldighet
            att utvidga sin domsrätt till att gälla brott begångna utomlands.
            I olika internationella avtal finns nämligen regler om att de
            avtalsslutande staterna har en skyldighet att införa regler som
            gör det möjligt att lagföra sådana brott även om brottet inte
            har någon anknytning till landet i fråga. Skälet till det är att
            straffrätten under åren fått en mer internationell inriktning
            och en straffrättslig kompetens som begränsar sig till brott som
            begåtts i det egna landet har ansetts otillräcklig. Bakgrunden
            är den allt mer gränsöverskridande brottsligheten som nödvändiggör
            ett utökat samarbete mellan stater för att förebygga och lagföra
            sådan brottslighet.
          </note>
          <note>
            Även svensk domstol har enligt gällande rätt i vissa fall möjlighet
            att döma en person för brott som begåtts i utlandet oavsett om
            gärningen är straffbar på gärningsorten. Så är fallet vid en rad
            olika brott där
          </note>
          <note>
            Sverige, för att förebygga och bekämpa dessa brott, anslutit
            sig till internationella konventioner. Detta gäller bland annat
            brotten kapning, sjö- eller luftfartssabotage, flygplatssabotage
            och folkrättsbrott. Dessutom är svensk domstol behörig om det
            lindrigaste straff som är stadgat för brottet i fråga är fängelse
            i fyra år eller mer.
          </note>
          <note>
            När det så gäller utlämning från Sverige finns det bestämmelser
            i utlämningslagen som reglerar under vilka förutsättningar en
            begäran om utlämning ska bifallas. Lagen tillåter inte att en
            svensk medborgare utlämnas till Förenta staterna. När det gäller
            andra än svenskar förutsätts för utlämning till Förenta staterna
            bland annat att den gärning för vilken utlämning sker motsvarar
            ett brott i Sverige. Några ändringar av dessa regler är inte planerade.
            Även om Förenta staterna skulle begära att någon ska utlämnas
            är det svenska regler som avgör om utlämning kan ske.
          </note>
          <note>
            Alice Åström har också frågan mig om vilka åtgärder som vidtagits
            med anledning av Europarlamentets resolutioner som rör Echelon.
          </note>
          <note>
            Europarlamentet har antagit två resolutioner på området, dels
            den 5 september 2001, dels den 7 november 2002. Den första resolutionen
            innehåller en rad uppmaningar till kommissionen och till rådet,
            men också till medlemsstaterna, till Förenta staterna, samt till
            bland andra generalsekreterarna i Förenta nationerna och Europarådet.
          </note>
          <note>
            I den andra resolutionen beklagar parlamentet att rådet och kommissionen
            inte har reagerat tillräckligt på parlamentets rekommendationer
            i den första resolutionen. Därför uppmanas rådet och kommissionen
            på nytt att vidta nödvändiga åtgärder, medan medlemsstaterna uppmanas
            att samarbeta när det gäller utbyte av information i kampen mot
            terrorism och internationell brottslighet.
          </note>
          <note>
            När det gäller mitt ansvarsområde kan jag som ett exempel på
            en EU-gemensam åtgärd som rör IT-
          </note>
          <note>
            säkerhet och som direkt hänvisar till 2001 års resolution nämna
            rådets rambeslut om angrepp mot informationssystem. Detta rambeslut
            blev föremål för en politisk överenskommelse i februari i år.
            Ett andra exempel är kommissionens nyligen presenterade förslag
            till en förordning om att inrätta en europeisk byrå för nät- och
            informationssäkerhet. Byrån ska enligt förslaget bistå kommissionen
            och medlemsstaternas myndigheter i frågor som rör nät- och informationssäkerhet.
          </note>
          <note>
            Därutöver kan jag nämna att IT-säkerhetsfrågor är högt prioriterade
            i den gemensamma handlingsplanen, e-Europe 2005, som omfattar
            bland annat utveckling av säker kommunikation. Ett annat exempel
            är direktivet den 12 juli 2002 om behandling av personuppgifter
            och integritetsskydd inom sektorn för elektronisk kommunikation.
            Direktivet ligger för övrigt till grund för det förslag till lag
            om elektronisk kommunikation som överlämnades till riksdagen förra
            veckan. Lagförslaget syftar till att ge enskilda och myndigheter
            tillgång till säkra och effektiva elektroniska kommunikationer.
          </note>
          <note>
            Vad gäller rådets uppmaning till medlemsstaterna att samarbeta
            när det gäller utbyte av information i kampen mot terrorism och
            internationell brottslighet vill jag framhålla det utökade samarbetet
            på området sedan den 11 septemberhändelserna och som exempel nämna
            att Europols kompetens på området har förstärkts på olika sätt.
          </note>
          <note type="speaker">
            Anf. 32 ALICE ÅSTRÖM (v):
          </note>
          <note>
            Fru talman! Först vill jag tacka justitieministern för svaret.
            Det här är egentligen väldigt viktiga frågor. Just när det gäller
            datorer och datortrafik är det bara att konstatera att lagstiftningen
            på både nationell och internationell nivå fortfarande inte har
            nått tillräckligt långt.
          </note>
          <note>
            Anledningen till att jag ställde frågan är att den amerikanska
            lagstiftningen har blivit ganska knepig.
          </note>
          <note>
            Justitieministern säger att han "vill framhålla att det ankommer
            på varje land att bestämma sin behörighet att lagföra brott. Detta
            gäller också om brottet har begåtts i ett annat land. Men det
            finns gränser för hur långt en stat får utsträcka sin jurisdiktion.
            En utgångspunkt är att behörigheten inte får sträckas utöver det
            egna territoriet utan att det finns stöd för detta i så kallad
            allmän folkrätt eller i en internationell överenskommelse." Men
            det är just det USA har gjort nu. Det är just det man har infört
            i sin lagstiftning.
          </note>
          <note>
            Problemet med den lagstiftningsåtgärd som USA
          </note>
          <note>
            vidtog när man antog Patriot Act är att man säger att om någon
            var som helst på jorden begår ett datorrelaterat brott kan åtalas
            i USA om bara någon del av den datorkommunikation som har med
            brottet att göra råkar routas över en amerikansk server. I så
            fall anser man nämligen enligt den amerikanska lagstiftningen
            att brottet är begången på amerikansk mark och att en amerikansk
            åklagare har full behörighet att väcka åtal. Det gör att USA anser
            att man inte behöver följa den allmänna folkrätten. Man behöver
            inte vila på internationella överenskommelser. Genom lagstiftningen
            säger man i USA att brottet är begången på amerikansk mark om
            datortrafiken har gått över en amerikansk server.
          </note>
          <note>
            Det reser oerhört svåra juridiska frågor. För att man ska kunna
            lagstifta och ställa människor till svars för brott finns en grundläggande
            princip om att det ska finnas en förutsägbarhet i lagstiftningen.
            Människor som i dag skickar mejl har ingen aning om var någonstans
            i världen och över vilken server som detta mejl kommer att skickas.
            Med andra ord kan ingen människa förutsäga om det är ett brott
            man begår och vilket lands lagstiftning som egentligen gäller.
            Därför är lagstiftningen väldigt knepig.
          </note>
          <note>
            Det amerikanska justitiedepartementet har gjort en tolkning av
            lagen. Det säger att en hackare i tyska
          </note>
          <note>
            Frankfurt som bryter sig in i en dator i tyska Köln kan åtalas
            i USA om ett datapaket relaterat till brottet transporteras genom
            till exempel America Onlines servrar. Då anser USA att det har
            rätt begära hackaren utlämnad även om han inte ens har brutit
            mot tysk lag.
          </note>
          <note>
            Detta är ett väldigt brett område. Det är oerhört viktigt att
            man från svensk sida uppmärksammar det.
          </note>
          <note>
            En av de stora fördelarna med den nya tekniken är att människor
            kan har ett fritt åsiktsutbyte över hela världen och att ingen
            diktator få möjlighet att utestänga människor från det fria åsiktsutbytet.
            Därför är det oerhört viktigt att se till att inget land anser
            sig ha rätt att lägga sina moraliska och etiska värderingar och
            sin lagstiftning till grund för att begränsa den kommunikationen.
          </note>
          <note>
            Anf. 33 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Jag ska inte upprepa vad som har gjorts. Det sade
            jag i mitt första inlägg. Jag kan bara konstatera att jag delar
            Alice Åströms oro för den syn man har på lagstiftning och inte
            minst på rättssäkerhet. Det är värre än så. Detta är inte det
            enda området där man tar sig rätten även juridiskt, om man uttrycker
            sig så.
          </note>
          <note>
            Vi får fortsätta arbetet. Jag kommer att fortsätta att påpeka
            USA:s bristande rättssäkerhet i olika sammanhang. Jag vill nämna
            att när EU:s justitieministrar träffade den amerikanske justitieministern
            John Ashcroft nu senaste i september var jag och Sverige det enda
            land som protesterade. Det framfördes sedan ute i Europa att Sverige
            var det enda land som hade invändningar om rättssäkerheten.
          </note>
          <note>
            Det som jag tycker är den viktigaste saken och som jag försöker
            att arbeta för är inte att vi ska förändra inställningen i Sverige.
            Här är vi i stort sett överens om synen på rättssäkerhet. Det
            som jag däremot tycker är ett problem är det bristande engagemang
            som finns hos andra länder inom EU. Det är bara att fortsätta
            kampen. Vi kan i varje fall se en förbättring på olika områden.
            Vi kan också se det i de förhandlingar som har förts med USA.
            Det arbetet kommer att fortsätta, och vi får fortsätta att kämpa
            även om det ibland kan kännas ganska ensamt.
          </note>
          <note type="speaker">
            Anf. 34 ALICE ÅSTRÖM (v):
          </note>
          <note>
            Fru talman! Jag tackar justitieministern för svaret.
          </note>
          <note>
            Jag är helt övertygad om att vi delar den grundläggande synen
            på rättssäkerhet och att det här är frågor som är viktiga att
            driva. Jag ser det som positivt att Sverige inom EU har lyft upp
            rättssäkerhetsfrågorna.
          </note>
          <note>
            Det jag också skulle vilja se är att justitieministern även lyfter
            upp frågan om Patriot Act och hur EU ska agera när USA anser sig
            ha lagstiftningsrätt, lagföringsrätt, över medborgare inom den
            europeiska unionen och inom hela världen. Den rätten kan vi inte
            låta USA självt påta sig utan att reagera och tala om att det
            inte finns acceptans för det. Det strider mot den allmänna folkrätten
            och mot det faktum att för att man ska kunna lagföra andra medborgare
            måste man ha en grund i internationella överenskommelser. I det
            här fallet finns inte den grunden, och den kommer heller aldrig
            att ges på ett så vidsträckt område som datarelaterade brott.
          </note>
          <note>
            Fru talman! Jag skulle också vilja ta upp den andra frågan som
            jag hade i min interpellation, nämligen vilka åtgärder Sverige
            vidtagit när det gäller
          </note>
          <note>
            Echelon och de resolutioner och rekommendationer om vad man ska
            göra som EU-parlamentet tog fram.
          </note>
          <note>
            Justitieministern beskrev några åtgärder som man har vidtagit
            inom EU för att kunna uppfylla en del av de krav som ställdes
            från EU-parlamentet. Det jag vill lyfta fram är att resolutionen
            från EU-parlamentet innehöll 44 olika punkter som var riktade
            mot en mängd olika områden. De gällde bland annat frågan om slutande
            och ändring av internationella avtal, skydd av medborgare och
            företag och också nationella lagstiftningsåtgärder på flera olika
            punkter. Där har Sverige och den svenska justitieministern ett
            ansvar att ta upp resolutionen och vidta nationella förändringar.
          </note>
          <note>
            Jag ska läsa upp en punkt som finns i resolutionen. Där sägs
            till exempel att "skyddet för EU-
          </note>
          <note>
            medborgarna beror på den nationella lagstiftningen i medlemsstaterna,
            som är mycket varierande inom
          </note>
          <note>
            EU. I vissa fall finns inte ens parlamentariska kontrollorgan,
            och därmed kan det knappast vara tal om ett tillräckligt skydd.
            De europeiska medborgarna har ett grundläggande intresse av att
            deras respektive nationella parlament är utrustat med ett särskilt,
            formellt sammansatt kontrollorgan, som övervakar och kontrollerar
            underrättelsetjänstens verksamhet. Även i de fall när kontrollorgan
            finns föreligger en stark tendens till att bekymra sig mer om
            den nationella säkerhetstjänstens verksamhet än om den internationellt
            inriktade underrättelsetjänstens . Det skulle uppmuntra till rimliga
            proportioner vid övervakningsingreppen om underrättelsetjänsterna
            vore skyldiga att i efterhand informera en medborgare som utsatts
            för övervakning om att så skett, till exempel fem år efter det
            att övervakningen genomfördes."
          </note>
          <note>
            Det är en punkt där vi på nationell nivå faktiskt kan anta ny
            lagstiftning för att skydda medborgarnas intressen, för att skydda
            den privata kommunikationen och medborgarnas privatliv mot övervakning.
            Jag skulle därför gärna vilja ha ett svar från justitieministern
            när det gäller vilka åtgärder man på nationell nivå vidtagit eller
            tänker vidta med anledning av
          </note>
          <note>
            Europaparlamentets resolution.
          </note>
          <note>
            Anf. 35 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Jag kan inte ge något fullständigt svar av den enkla
            anledningen att det inte är vi som handlägger dessa frågor inom
            Regeringskansliet. Detta är
          </note>
          <note>
            UD:s och försvarets fråga och jag vågar därför inte stå här och
            svara på saker som jag inte har full överblick över, men jag återkommer
            gärna till Alice
          </note>
          <note>
            Åström och ska försöka ge de uppgifter som är möjliga att lämna.
            Jag kan alltså inte gå in närmare på detta, men jag vill återigen
            understryka att det är viktigt att vi fortsätter det arbetet i
            Sverige och i EU.
          </note>
          <note type="speaker">
            Anf. 36 ALICE ÅSTRÖM (v):
          </note>
          <note>
            Fru talman! Jag får tacka justitieministern för svaret, och jag
            är helt övertygad om att vi i vårt vidare samarbete också kommer
            att kunna lyfta fram flera av dessa frågor och ta kliv framåt.
          </note>
          <note>
            Jag skulle vilja rekommendera justitieministern att ta med sig
            parlamentets resolution hem som kvällslektyr, även om det kanske
            inte är det man vill läsa en fredagskväll. Där finns många intressanta
            förslag på åtgärder som kan vidtas, och jag tror att det vore
            en bra utgångspunkt för att fortsätta den här diskussionen.
          </note>
          <note>
            Jag tackar justitieministern och hoppas att han får en trevlig
            helg.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2002/03:205 om skydd av norra Irak/irakiska
            Kurdistan
          </note>
          <note type="speaker">
            Anf. 37 Statsrådet JAN O KARLSSON (s):
          </note>
          <note>
            Fru talman! Låt mig innan jag avger svaret på
          </note>
          <note>
            Ulla Hoffmanns interpellation framföra en lyckönskan till henne.
            Hon har sedan vi förra gången möttes i denna kammare blivit i
            hög grad upphöjd. Jag önskar henne all framgång i detta intressanta
            värv som förste vice ordförande i Vänsterpartiet.
          </note>
          <note>
            Ulla Hoffmann har frågat utrikesministern dels vad hon avser
            göra för att förhindra en humanitär katastrof i Mellanöstern,
            dels vilka initiativ utrikesministern avser att ta för att EU,
            FN och andra internationella hjälporganisationer snabbt ska förse
            befolkningen i norra Irak med gasmasker eller annan nödvändig
            utrustning, samt vilka initiativ utrikesministern avser att ta
            i EU, FN och andra internationella sammanhang för att hantera
            de flyktingströmmar som kan komma att följa i spåren av ett krig
            i Mellanöstern. Arbetet inom regeringen är så fördelat att det
            är jag som ska svara på interpellationen.
          </note>
          <note>
            Låt mig inleda med att säga att jag delar Ulla
          </note>
          <note>
            Hoffmanns oro för civilbefolkningen i Irak. Självfallet måste
            vi göra vårt yttersta för att lindra deras lidande. Den humanitära
            rätten måste respekteras.
          </note>
          <note>
            Detta ansvar har båda parterna i kriget.
          </note>
          <note>
            De humanitära behoven är sedan länge stora och kommer att kräva
            ett omfattande internationellt engagemang lång tid framöver. I
            det arbetet kommer Sverige att vara fortsatt aktivt.
          </note>
          <note>
            I dagsläget har vi lyckligtvis inte fått några rapporter om större
            flyktingströmmar eller katastrofala humanitära förhållanden. Det
            är samtidigt mycket svårt att göra tillförlitliga bedömningar.
            De humanitära konsekvenserna av kriget beror på många faktorer
          </note>
          <note>
            - den viktigaste är naturligtvis hur långvariga och omfattande
            stridigheterna blir. Hittills har dock endast relativt små flyktingrörelser
            rapporterats. Sverige har, genom UD och Sida, ett gott samarbete
            med FN,
          </note>
          <note>
            Internationella Rödakorsrörelsen och andra humanitära organisationer.
            Vi följer nära utvecklingen av flyktingströmmar och den humanitära
            situationen i och kring Irak. Jag har nyligen mött de svenska
            enskilda organisationer som är aktiva med humanitärt arbete i
          </note>
          <note>
            Irak. Våra överläggningar fortsätter.
          </note>
          <note>
            De humanitära FN-organen, Internationella Rödakorsrörelsen och
            andra humanitära organisationer är väl förberedda då de redan
            flera månader före krigets utbrott aktivt arbetat med förberedelser
            för att kunna bistå den irakiska civilbefolkningen i händelse
            av krig. Förberedelsearbetet har varit mycket omfattande och seriöst.
          </note>
          <note>
            Sverige har genom Sida nyligen bidragit med över
          </note>
          <note>
            50 miljoner kronor till humanitära insatser i Irak, varav över
            25 miljoner kronor till stöd för FN-
          </note>
          <note>
            systemets beredskapsarbete, dels till Unicef men även till FN:s
            samordningskontor för humanitära insatser,
          </note>
          <note>
            OCHA, samt till Internationella Rödakorsrörelsen och
          </note>
          <note>
            Diakonia. Vi har beredskap att med kort varsel bidra med ytterligare
            närmare 85 miljoner kronor till humanitära insatser i och kring
            Irak, bland annat till den appell som FN för en vecka sedan, den
            28 mars, presenterade. Under de närmaste två åren finns en beredskap
            att bidra med upp till 300 miljoner kronor.
          </note>
          <note>
            Även EU tar ett omfattande ansvar för att lindra de humanitära
            konsekvenserna av kriget. Kommissionen avser att inom kort bidra
            med närmare
          </note>
          <note>
            1 miljard kronor till humanitära behov i och kring
          </note>
          <note>
            Irak.
          </note>
          <note>
            Sverige är sedan flera år en av de större bilaterala bidragsgivarna
            till stöd för humanitära insatser i Irak
          </note>
          <note>
            - inklusive norra Irak. Svenska insatser kanaliseras såväl genom
            FN-systemet som genom enskilda organisationer och omfattar insatser
            inom vatten och sanitet, minröjning, återuppbyggnad av bostäder,
            skolor och kliniker.
          </note>
          <note>
            Regeringen har varit tydlig i Irakfrågan. Vi står till fullo
            bakom FN. Vårt engagemang för Iraks folk består. Koalitionen bär
            ett särskilt ansvar för att möta de behov som uppstår i krigets
            spår. Samtidigt är det viktigt att det internationella samfundet
            kan samlas kring en gemensam strategi för att återuppbygga Irak.
          </note>
          <note>
            FN måste i detta sammanhang inta en ledande roll.
          </note>
          <note>
            Det är viktigt att EU gemensamt kan sluta upp bakom dessa mål.
          </note>
          <note type="speaker">
            Anf. 38 ULLA HOFFMANN (v):
          </note>
          <note>
            Fru talman! Först vill jag naturligtvis tacka Jan O
          </note>
          <note>
            Karlsson för lyckönskningarna inför mitt partiledarskap för Vänsterpartiet.
            Jag har för avsikt att vara partiledare under det här året och
            axla det ansvar som det innebär, och det gör att vi säkert kommer
            att ha fortsatt kontakt i de frågor där vi har gemensamma beröringspunkter.
          </note>
          <note>
            Jag vill också tacka statsrådet Karlsson för svaret.
          </note>
          <note>
            Min interpellation lades ju i skuggan av ett hotande amerikanskt
            anfallskrig mot Irak. Sedan dess har
          </note>
          <note>
            USA och Storbritannien startat ett folkrättsvidrigt anfallskrig
            mot Irak, ett krig som inte heller har stöd i
          </note>
          <note>
            FN. Låt mig också säga att jag är medveten om att regeringen
            står bakom FN i frågan om kriget. Jag och många med mig delar
            dock inte helt statsrådets uppfattning att regeringen har varit
            tydlig i frågan. Jag är också besviken över att regeringen inte
            har för avsikt att protestera mot detta brott mot folkrätten i
            FN utan överlåter åt andra att lyfta en sådan protest. Jag förutsätter
            förstås att regeringen kommer att stödja den protesten.
          </note>
          <note>
            Jag vill ha svar på tre frågor, nämligen vad regeringen tänker
            göra för att förhindra en humanitär katastrof i Mellanöstern,
            vad regeringen tänker göra för att förse befolkningen i norra
            Irak/irakiska Kurdistan med gasmasker eller annan nödvändig skyddsutrustning
            och vad regeringen tänker göra för att hantera de flyktingströmmar
            som kan komma.
          </note>
          <note>
            Låt mig först säga att jag tycker att det är bra att regeringen
            har tagit upp frågan om befolkningen i irakiska Kurdistan i EU
            för att EU ska påminna Turkiet om vad som ankommer ett ansökarland
            i fråga om att följa internationella konventioner.
          </note>
          <note>
            Så till statsrådets interpellationssvar. Det säger egentligen
            inte så mycket mer än att det är en uppräkning av hur mycket pengar
            som regeringen har för avsikt att bidra med under de närmaste
            två åren.
          </note>
          <note>
            Jag fick ett brev häromdagen. Det var daterat den
          </note>
          <note>
            21 mars. Det är en rapport från Human Rights Watch från Erbil
            i irakiska Kurdistan. Den berättar att människor i norra Irak
            flyr upp i bergen för att de är rädda för gasattacker från Saddam
            Husseins regim. Återigen andra flyr från Kirkuk och Mosul därför
            att de är rädda för att den irakiska regimen återigen ska gå från
            hus till hus och arrestera män i åldern 15-44 år och skicka dem
            som kanonmat till frontlinjen framför de irakiska trupperna.
          </note>
          <note>
            Till dessa ska läggas de ca 800 000 internflyktingar som redan
            befinner sig i irakiska Kurdistan till följd av den etniska rensning
            som Saddam ägnat sig åt de senaste åren. Jag besökte för snart
            ett år sedan, som ministern vet, flyktinglägren i Bardakaraman
            utanför Suleimaniya och Benislawa utanför Erbil, där det bor tusentals
            vuxna och barn i lerhus. Barnen är sjuka av undernäring och tbc,
            och de mår mycket dåligt psykiskt. Människorna i lägren lever
            under katastrofala humanitära förhållanden. I åratal har det pågått
            en etnisk rensning i norra Irak, och världssamfundet har hittills
            tigit still.
          </note>
          <note>
            När den regionala regeringen under krigshotets tid begärde hjälp
            för att man visste att man skulle behöva tält, filtar, medicin,
            mat och andra förnödenheter reagerade inte någon. Man vädjade
            till världen för att kunna möta de flyktingar man befarade skulle
            komma men också för att man förstod att människor i norra
          </note>
          <note>
            Irak skulle lämna städerna och byarna och fly till bergen. Statsrådet
            säger att de humanitära FN-
          </note>
          <note>
            organen arbetat i flera månader innan anfallskrigets början och
            att förberedelserna har varit mycket omfattande och seriösa. Det
            är bara det att förberedelserna har skett utanför norra Iraks
            gränser, inte inne i irakiska Kurdistan, och det är ju där man
            behöver hjälp. De åtgärder som har vidtagits syftar till hjälp
            efter kriget.
          </note>
          <note>
            Nu är läget enligt Human Rights Watch akut i denna del av Irak.
            Man behöver tält, filtar, mat och medicin. Man behöver det nu,
            och hjälpen kan inte vänta till efter krigets slut. I dag framförs
            kritik mot
          </note>
          <note>
            Sida och regeringen för att ha agerat för långsamt i förberedelserna
            inför en hjälpinsats, och jag upprepar därför min fråga: Vad tänker
            statsrådet göra för att hjälpa internflyktingarna inne i norra
            Irak/irakiska
          </note>
          <note>
            Kurdistan?
          </note>
          <note type="speaker">
            Anf. 39 GÖRAN LINDBLAD (m):
          </note>
          <note>
            Fru talman! Jag tänkte fråga statsrådet Jan O
          </note>
          <note>
            Karlsson om han och regeringen är beredd att medverka till att
            man moderniserar synen på folkrätten.
          </note>
          <note>
            Ulla Hoffmann sade i sitt anförande att folkrätten har varit
            föremål för diskussion.
          </note>
          <note>
            Jag intar ju en lite annan hållning än regeringen och anser inte
            att det som pågår i Irak nu entydigt är ett folkrättsbrott. Man
            kan nog snarare säga att det är förenligt med såväl den gamla
            som den nya folkrätten.
          </note>
          <note>
            Jag skulle vilja fråga Jan O Karlsson om han skulle kunna medverka
            till att man ser till att världens hållning gentemot diktaturer
            - otäcka diktaturer som i lugn och ro i skydd av folkrätten tar
            livet av sina medborgare - får det svårare i framtiden. Jag skulle
            också vilja fråga Jan O Karlsson vilken beredskap
          </note>
          <note>
            Sverige har när det gäller de humanitära insatserna i just Irak
            - kanske då inte bara i norra Irak utan i hela det krigsdrabbade
            landet - och vad man är beredd att göra.
          </note>
          <note>
            Jag har tagit del av svaret till Ulla Hoffmann här, och tycker
            inte att det egentligen ger några besked om vad vi kan göra. Vilka
            specialiteter och vilken kunskap har vi, och vilka insatser kan
            vi göra? Är det fältsjukhus vi ska satsa på? Vad kommer man att
            begära av Sverige, och vad skulle vi kunna vara bäst på? Jag tycker,
            statsrådet, att vi tillsammans ska se till att vi gör de insatser
            som är av störst betydelse, har störst effekt och efterfrågas
            mest. Det kanske är så att
          </note>
          <note>
            Sverige ska satsa på minröjning. Det ligger ju lite utanför statsrådets
            område, men ändå: Det kanske är så att minröjning är något vi
            ska satsa på, för det har vi hög kompetens för här i Sverige.
          </note>
          <note>
            Jag skulle också vilja ställa en annan fråga. Det pågår ett möte
            i Bryssel. Man hade ett sammanträde i går där utrikesministrarna
            träffade Colin Powell från
          </note>
          <note>
            USA. Hur är nu EU:s ambitioner när det gäller återuppbyggnaden
            av Irak, och hur långt har man kommit? Hur pass överens blir man?
            Vilken roll ska EU
          </note>
          <note>
            och Europa spela i det här? Vilken roll kommer koalitionen att
            spela vid återuppbyggnaden av Irak? Har man nu, när till och med
            Frankrike och Ryssland hoppas på en snabb seger för koalitionen,
            en bättre gemensam hållning i den här frågan? Fransmännen har
            väl dessvärre en otrevlig tendens att utropa sig till segrare
            oavsett hur de har deltagit, men det är ändå glädjande att det
            förefaller finnas tendenser till en större enighet. Då skulle
            jag vilja fråga statsrådet:
          </note>
          <note>
            Hur ser man från Sveriges regerings sida på möjligheten att EU
            och kanske FN kan spela en roll vid återuppbyggnaden?
          </note>
          <note type="speaker">
            Anf. 40 Statsrådet JAN O KARLSSON (s):
          </note>
          <note>
            Fru talman! När det gäller norra Irak och kurderna i norra Irak
            vill jag bara understryka det som Ulla
          </note>
          <note>
            Hoffmann själv pekade på: Vi har varit mycket tydliga, både i
            EU och i den allmänna diskussionen och också i de demonstrationer
            som vi har haft mot kriget, i att tydliggöra och klargöra Turkiets
            ansvar för att inte någonting äger rum i skydd av det stora kriget
            i norra Irak. Jag tror att det inte har saknat betydelse.
          </note>
          <note>
            Vi har också, genom att snabbt ta kontakt med de organisationer
            som är verksamma i norra Irak, ögon och öron i området på ett
            sätt som vi är mycket tacksamma för och som vi aldrig skulle ha
            kunnat ha om vi inte hade haft dessa nära kontakter. Jag tänker
            framför allt på Diakonia och Qandil, men det finns många organisationer.
            Vi har också ett nära samarbete med både Röda Kors-federationen,
            Internationella Röda korset och överkommissarien för flyktingfrågor
            när det gäller att vara närvarande och blott genom våra kunskaper
            förhindra att den kurdiska befolkningen i norra Irak skulle drabbas
            av någon form av övergrepp utöver de svårigheter som Ulla
          </note>
          <note>
            Hoffmann vältaligt vittnat om, vilket vi har fruktat.
          </note>
          <note>
            Jag tror att den svenska hållningen här i hög grad har bidragit.
          </note>
          <note>
            Delvis kan jag nog svara gemensamt på Ulla
          </note>
          <note>
            Hoffmanns och Göran Lindblads frågor. Det är också den stående
            svårigheten i interpellationsdebatter: När man får två meddebattörer
            på det här sättet får man svårt att hinna med.
          </note>
          <note>
            Vi har tagit ett samlat grepp på detta tillsammans med de organisationer
            som finns närvarande och som representerar en utomordentligt stor
            kunskap. Jag tror att både när det gäller Kurdistan och det som
            tidigare kallades regimkontrollerat område är den långvariga svenska
            närvaron i området av synnerligen stor betydelse för alla de multilaterala
            biståndsgivarna. En av våra komparativa fördelar är helt enkelt
            att framför allt våra frivilligorganisationer, men även Sida,
            representerar en hög kunskap om detta. Det är en kunskap som också
            finns väl representerad här i riksdagen.
          </note>
          <note>
            Ulla Hoffmann är en av dem - det finns också andra och tidigare
            riksdagsledamöter - som varit där mycket och har många och nära
            kontakter. Detta är kanske den viktigaste av alla komparativa
            fördelar.
          </note>
          <note>
            När det gäller vårt svar på appellen fullföljer vi naturligtvis
            det vi redan tidigare har gjort i fråga om logistik, hygien och
            hälsobistånd över huvud taget.
          </note>
          <note>
            Man ska dock inte bortse från att våra insatser för att stödja
            Internationella Röda korset och flyktingkommissarien både med
            personal och med kunskap också är av mycket stor betydelse.
          </note>
          <note>
            När det gäller folkrätten vill jag återkomma, för att nu koncentrera
            mig på biståndet.
          </note>
          <note>
            Vi driver tillsammans med våra likasinnade i Utsteingruppen,
            alltså Tyskland, England och Norge, och också i kontakt med Holland
            och Kanada - jag hade i går ett långt samtal med mina kolleger
            i just de länderna - en strategi för hur FN ska ta ledningen för
            återuppbyggnaden. Det är i en FN-ledd återuppbyggnad som vi får
            svar på många av de frågor som här har ställts. Jag tror också
            att det är oerhört viktigt att vi tillsammans med England och
            Tyskland, vilket vi redan har inlett, ska skapa en gemensam ståndpunkt
            i
          </note>
          <note>
            EU som vi kan driva i de multilaterala organen och i
          </note>
          <note>
            FN.
          </note>
          <note>
            Jag vill återkomma om detta.
          </note>
          <note type="speaker">
            Anf. 41 ULLA HOFFMANN (v):
          </note>
          <note>
            Fru talman! Jag kommer strax till mina andra frågor. Först vill
            jag bara poängtera att vad jag nu pratar om är befolkningen i
            norra Irak, och den omfattar assyrier, turkmener och andra etniska
            minoriteter. När det gäller återuppbyggnaden tror jag att det
            är viktigt att vi alltid ser till att prata om befolkningen i
            norra
          </note>
          <note>
            Irak och inte enbart om kurderna.
          </note>
          <note>
            Statsrådet säger som svar på min tredje fråga, hur de flyktingströmmar
            som kommer att följa i spåren av krigen ska hanteras, att han
            lyckligtvis inte har fått några rapporter om större flyktingströmmar
            eller katastrofala humanitära förhållanden och att hittills endast
            små flyktingrörelser har noterats. Om jag får tid kan jag gå in
            på en förklaring till varför. Jag har just berättat om en flyktingström,
            nämligen den av internflyktingar i norra Irak/irakiska Kurdistan.
            Jag har berättat om de katastrofala humanitära förhållandena i
            norra Irak. Jag har också berättat att den regionala regeringen
            i den autonoma zonen har vädjat om hjälp men inte fått någon.
          </note>
          <note>
            Kriget påverkar förstås inte bara irakierna i Irak utan även
            alla de irakiska flyktingar som finns utanför
          </note>
          <note>
            Irak. Oron är stor och många lever nu under stor press eftersom
            mer eller mindre alla har anhöriga eller vänner där kriget pågår.
          </note>
          <note>
            Vi hade en så kallad flyktingström till Sverige från Irak, bland
            annat från norra Irak, strax före krigsutbrottet. I dag finns
            drygt 6 400 asylsökande från Irak som väntar på att få uppehållstillstånd.
          </note>
          <note>
            Många av dem är barnfamiljer och har väntat i mer än ett år.
            Somliga har väntat i två år.
          </note>
          <note>
            För någon tid sedan beslutade regeringen att flyktingar från
            norra Irak skulle skickas tillbaka. En möjlighet för regeringen
            hade öppnats genom ett samarbete med IOM, International Organization
            for Migration, och Turkiet hade lovat att flyktingarna skulle
            kunna skickas tillbaka genom Turkiet - men bara om det handlade
            om frivilligt återvändande. De som inte återvände frivilligt skulle
            inte tvingas.
          </note>
          <note>
            Resultatet av detta blev att de som inte återvände och inte medverkade
            till att bland annat skaffa ID-
          </note>
          <note>
            handlingar fick nedsatt dagpenning. I den vevan utvisade Sverige
            två irakiska diplomater på grund av flyktingspionage. Jag förstår
            inte riktigt att inte regeringen sätter dessa två saker i samband.
            Hur ska till exempel en irakisk kurd våga gå till irakiska ambassaden
            för att skaffa de giltiga handlingar som Migrationsverket kräver
            för att man ska få sina 71 kr om dagen?
          </note>
          <note>
            Strax före krigsutbrottet i Irak avvisades asylsökande till norra
            Irak trots deras bevisligen välgrundade oro inför det direkta
            krigshot som då förelåg. Migrationsverket ansåg då att man inte
            kunde ta hänsyn till händelser som eventuellt kunde komma att
            uppstå och till ett krig som inte startat, och om det skulle starta
            hade det i varje fall inte startat när Migrationsverket fattade
            sitt beslut, och så fortsatte man att avvisa asylsökande till
            norra Irak. Avslagen kom på löpande band.
          </note>
          <note>
            Nu har man ändrat uppfattning. Nu tycker man att det finns skäl
            att ta hänsyn till ett framtidscenario. Nu vill man vänta med
            att fatta beslut till efter kriget. Det kan inte jag tolka på
            annat sätt än att man hoppas att de asylskäl som finns i dag har
            undanröjts efter kriget.
          </note>
          <note>
            Rätten till skydd för den som flyr undan väpnad konflikt är tillämplig
            även på flyktingar från Irak.
          </note>
          <note>
            Men Migrationsverket väljer alltså mitt under brinnande krig
            att inte tillämpa denna regel. I stället tänker man hålla dessa
            redan så utsatta människor i ovisshet om deras öde och effektivt
            omintetgöra möjligheterna till integration i det svenska samhället.
          </note>
          <note>
            Jag skulle vilja veta hur regeringen kan acceptera att Migrationsverket
            obstruerar - jag tycker nämligen att det är en obstruktion - mot
            utlänningslagen och stoppar beslut om ärenden som gäller flyktingar
            från
          </note>
          <note>
            Irak så länge kriget pågår. Vari ligger rättssäkerheten och humaniteten
            i sådana beslut och ett sådant agerande?
          </note>
          <note type="speaker">
            Anf. 42 GÖRAN LINDBLAD (m):
          </note>
          <note>
            Fru talman! Jag skulle vilja fylla på där Ulla
          </note>
          <note>
            Hoffmann slutade när det gäller Migrationsverkets hållning och
            ställning. Vi läste nyligen i medierna om en person som hade blivit
            felaktigt avvisad till Italien och sedan fått återvända. Migrationsverkets
            generaldirektör hade svarat i ärendet, och det svaret gör ingen
            vare sig nöjd eller glad.
          </note>
          <note>
            Vad kommer nu regeringen att vidta för åtgärder,
          </note>
          <note>
            Jan O Karlsson, för att man inom Migrationsverket ska ha riktig
            kunskap för att kunna hantera den här typen av grannlaga frågor
            om krig eller fred, när man på detta uppenbara sätt feltolkar
            det regelverk som vi har varit rätt eniga om och inte ger människor
            från norra Irak, eller över huvud taget från Irak, möjlighet att
            få de uppehållstillstånd de egentligen skulle ha rätt och möjlighet
            att få?
          </note>
          <note>
            Jag tänker också vidga frågeställningen, även om jag vet att
            det är ont om tid i sådana här interpellationsdebatter med flera
            debattörer, till frågan om Iran.
          </note>
          <note>
            Det har kommit rapporter från exiliranier om att Iran möjligen
            tänker passa på att rikta anfall mot Irak, framför allt mot iranier
            i exil som finns i Irak och som möjligen tillhör motståndsrörelsen.
            Man tänker alltså ta tillfället i akt under kriget.
          </note>
          <note>
            Har Sverige och EU någon hållning i den frågan över huvud taget?
            Det vore ju enastående olyckligt om det här kriget skulle utvidgas
            till att riskera att omfatta både Turkiet när det gäller kurderna
            och dessutom Iran när det gäller eventuella konflikter med en
            motståndsrörelse.
          </note>
          <note type="speaker">
            Anf. 43 Statsrådet JAN O KARLSSON (s):
          </note>
          <note>
            Fru talman! I den sista frågan tror jag att Göran
          </note>
          <note>
            Lindblad och jag kan vara överens om, även om vi inte är överens
            om huruvida kriget strider mot folkrätten eller inte, att det
            förfärliga som hänt naturligtvis skulle bli ännu mer förfärligt
            om det vidgades till att omfatta ytterligare ett land. De som
            satt i gång kriget mot alla andra länders önskan och vilja skulle
            kanske ha tänkt på det innan man satte i gång kriget.
          </note>
          <note>
            Det är fullständigt självklart att vi ser oerhört allvarligt
            på om detta tilltag dessutom skulle leda till en utvidgning av
            detta krig.
          </note>
          <note>
            Sedan vill jag säga till Ulla Hoffmann att jag tror att det är
            utomordentligt klokt att i det här läget koncentrera sig på det
            allra mest väsentliga. Vi har arbetat väldigt mycket, dessutom
            gemensamt, när det gäller norra Irak och olika befolkningsgrupper
            där.
          </note>
          <note>
            Det är alldeles riktigt. På den punkten är jag mindre bekymrad.
            Jag är mer orolig för de en miljon människor i Basra som kanske
            inte ens har vatten i dag. Jag är mer orolig för de miljoner irakier
            som av vad som återstår av Saddam Hussein-regimen aktivt hindras
            från att fly eller röra sig i landet - för att kunna föda barn,
            för att kunna skydda sina barn, för att helt enkelt kunna överleva.
          </note>
          <note>
            Vad det handlar om i dag är att vi tillsammans med alla andra
            givare av humanitärt bistånd gör vårt yttersta för att lindra
            det fruktansvärda lidande som detta krig riktar emot en fullständigt
            oskyldig och av
          </note>
          <note>
            30 års diktatur och fasansfullt välde plågad befolkning, som
            nu dessutom ska få detta krig på halsen.
          </note>
          <note>
            Jag har i dag på morgonen träffat och hyllat Hans
          </note>
          <note>
            Blix.
          </note>
          <note>
            Vad det också handlar om, och här kommer hela flyktingfrågan
            in, är att vi nu arbetar aktivt tillsammans med likasinnade länder
            inom och utom Europeiska unionen för att med all kraft driva att
            FN ska ta ledningen, men inte att FN ska ta ledningen för att
            vi ska betala krigskostnaderna för ockupanterna. Där arbetar jag
            också aktivt tillsammans med min kollega i den brittiska regeringen,
            trots att de nu för krig, för att vi verkligen ska säkerställa
            att vi får en ordning som innebär att vi kan börja återuppbyggnaden
            av
          </note>
          <note>
            Irak. Jag ser det som viktigt att alla händer används i denna
            återuppbyggnad.
          </note>
          <note>
            Sedan är det självklart att de människor som behöver skydd undan
            politisk förföljelse eller har andra skyddsskäl ska kunna få detta
            skydd i det svenska samhället. Vi har nu en lag om tillfälligt
            skydd, antagen av Europeiska unionen efter Kosovomodell. Om en
            massflykt inträffar - vilket det faktiskt inte ser ut som i dag
            - finns det en ordning etablerad när det gäller tillfälligt skydd.
            Jag tycker att det är klokt att vi nu avvaktar och ser, därför
            att det samhälle som ska byggas upp faktiskt inte är det svenska
            samhället utan det är det irakiska samhället där alla händer behövs.
          </note>
          <note>
            Vi har inte haft någon flyktingström till Sverige direkt ifrån
            Irak under de sista dagarna före kriget eller efter det att kriget
            har börjat, utan vi har i stället haft ett ökat återvändande.
          </note>
          <note>
            Till sist när det gäller att utveckla folkrätten vill jag säga
            att detta ju är någonting som oavbrutet sker.
          </note>
          <note>
            Den folkrätt som gäller utvecklas genom varje statshandling och
            varje annan handling av de multilaterala organisationerna. Den
            ståndpunkt som den svenska regeringen har intagit tillsammans
            med många andra och entydigt och klart ger uttryck för är också
            ett bidrag till den fortsatta utvecklingen av folkrätten. Vi kommer
            naturligtvis att utveckla den.
          </note>
          <note type="speaker">
            Anf. 44 ULLA HOFFMANN (v):
          </note>
          <note>
            Fru talman! Jag delar förstås statsrådets uppfattning vad gäller
            krigets följder och oron för vad som händer i hela Irak. Det var
            just av den anledningen som vi - vi var det första partiet, tror
            jag - drev fredskampanjen Nej till krig. Vi kunde se vad som skulle
            hända. Vi har aldrig ansett att våld är någon som helst lösning
            på någonting.
          </note>
          <note>
            Vi delar också uppfattningen att det är viktigt att det är FN
            som tar ledningen och att det är FN som styr hur återuppbyggnaden
            av Irak ska se ut.
          </note>
          <note>
            Min fråga handlade ju om flyktingströmmar också, och jag blev
            lite orolig när statsrådet pratade om diskussioner med sin brittiska
            kollega. Därför måste jag ställa en fråga som jag hoppas att statsrådet
            kan svara på: Hur ser statsrådet Jan O Karlsson på de flyktingläger
            i närområdet, det vill säga i Iran och andra länder, som hans
            engelska kollega har föreslagit för att man ska slippa få flyktingar
            just till Storbritannien? De ska stanna kvar i närområdet i stället.
          </note>
          <note>
            Vi har 6 400 asylsökande irakier i Sverige som väntar på besked.
            Jag kan inte ställa mig bakom en syn som går ut på att det skulle
            vara bra att vi ska vänta och se och ta det lugnt. Dessa människor
            måste få en möjlighet att få sin sak prövad. Dessutom är det i
            strid med gällande svensk utlänningslagstiftning att inte se flykt
            från krig som ett asylskäl.
          </note>
          <note type="speaker">
            Anf. 45 Statsrådet JAN O KARLSSON (s):
          </note>
          <note>
            Fru talman! Det brittiska förslaget om de säkra zonerna diskuterades
            faktiskt på senaste RIF-rådet i närvaro av flyktingkommissarien.
            Vi har tagit klar ställning på en punkt. Det är förslaget att
            man inte skulle ha rätt att söka asyl i det land som man har flytt
            till. Det tar vi avstånd från.
          </note>
          <note>
            Däremot har flyktingkommissarien förklarat att vi är utomordentligt
            intresserade av britternas tanke att satsa kraftfullt på att bereda
            skydd i närområdet.
          </note>
          <note>
            Och i den utsträckning som det ger en möjlighet för den politik
            som vi har drivit mycket länge, nämligen att kraftigt förstärka
            de gemensamma insatserna för att lindra förhållandena för de miljontals
            människor som i dag lever i flyktingläger nära det land som de
            flytt ifrån, är vi utomordentligt glada över att denna diskussion
            äntligen har kommit till stånd. Kan vi bidra på något sätt till
            att föra den vidare är vi närmast tacksamma.
          </note>
          <note>
            Mina kontakter med den brittiska regeringen nu gäller att få
            alla tänkbara bundsförvanter inom och utom EU för att FN ska ta
            ledningen i Irak. Om inte det sker kommer det att skapa en närmast
            outhärdlig situation.
          </note>
          <note>
            Det är naturligtvis svårt att driva igenom detta.
          </note>
          <note>
            Men om EU kan hålla ihop och vara enigt, det har vi sett i andra
            biståndssammanhang, kan EU spela en väldig roll. Vi vet ju att
            det inom den amerikanska administrationen inte råder fullständig
            enighet om hur man ska hantera saken efter kriget. Men här ligger
            vi alltså ganska långt framme i diskussionerna. Det tror jag är
            av allra största vikt. Många av de svårigheter som Ulla Hoffmann
            pekar på för befolkningen i norra
          </note>
          <note>
            Irak beror naturligtvis i hög grad på att det på grund av det
            pågående kriget är omöjligt eller mycket mycket svårt att nå fram
            med insatser utöver dem som de oss närstående organisationerna
            tack och lov faktiskt bedriver.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2002/03:239 om barnens egna asylskäl
          </note>
          <note type="speaker">
            Anf. 46 Statsrådet JAN O KARLSSON (s):
          </note>
          <note>
            Fru talman! Rosita Runegrund har frågat mig vad jag avser att
            göra för att även barn i familj ska höras om sina asylskäl och
            för att tillgodose barnets rättigheter som egen asylsökande. Bakgrunden
            till frågorna är den rapport Rädda Barnen lämnade i mars om barns
            egna asylskäl.
          </note>
          <note>
            Jag har tagit del av Rädda Barnens rapport och delar deras syn
            att varje barn ska ha rätt att få såväl sina asylskäl som andra
            skäl för uppehållstillstånd noggrant utredda och prövade.
          </note>
          <note>
            Enligt utlänningslagen ska det vid bedömningen av frågor om tillstånd
            klarläggas vad barn som berörs av ett beslut i ärendet har att
            anföra, om det inte är olämpligt. Hänsyn ska tas till det anförda
            som barnets ålder och mognad motiverar. Bestämmelsen innebär att
            barn i regel ska höras i samband med utredning vid ansökan om
            uppehållstillstånd (prop.
          </note>
          <note>
            1996/97:25). Den har utformats med utgångspunkt i barnkonventionen.
            Enligt konventionen överlämnas till staten att avgöra om barnet
            ska höras direkt eller genom en företrädare, vilken kan vara en
            förälder.
          </note>
          <note>
            Det är viktigt att samråda med föräldrarna om hur barnets egna
            skäl bäst ska föras fram i utredningen.
          </note>
          <note>
            Fru talman! Så till frågan om ett barn ska ha rätt att själv
            söka asyl eller vara egen asylsökande, som det är formulerat i
            interpellationen.
          </note>
          <note>
            Av 1948 års allmänna förklaring om de mänskliga rättigheterna
            framgår att var och en har rätt att söka asyl, det vill säga även
            barn. I 1951 års konvention angående flyktingars rättsliga ställning,
            Genèvekonventionen, anges ingen åldersgräns för flyktingskap.
          </note>
          <note>
            Var och en som uppfyller kriterierna för flyktingskap är därför
            att betrakta som flykting, det vill säga även ett barn. Enligt
            barnkonventionen ska konventionsstaterna vidta lämpliga åtgärder
            för att säkerställa att barn som söker asyl får lämpligt skydd
            och stöd, oavsett om barnet kommer ensamt eller tillsammans med
            sina föräldrar.
          </note>
          <note>
            I varje enskilt fall utreder Migrationsverket barnets skäl för
            uppehållstillstånd, såväl asylskäl som humanitära skäl. Utredningen
            sker med beaktande av portalparagrafen i utlänningslagen om att
            hänsyn ska tas till barnets bästa. I flera fall har barn som söker
            asyl varit med om svåra upplevelser, vilket inte behöver vara
            detsamma som asylskäl. I vissa fall är det inte heller fråga om
            humanitära skäl i lagens mening.
          </note>
          <note>
            I dessa fall, då barnet inte har några skäl för uppehållstillstånd
            i Sverige, är det viktigt att återvändandet sker på ett sätt som
            på bästa sätt tillgodoser barnets behov och rättigheter.
          </note>
          <note>
            Rädda Barnens undersökning gjordes innan Migrationsverket genomförde
            ett omfattande utbildningsprogram om FN:s konvention om barnets
            rättigheter för all personal. I programmet ingår bland annat kunskap
            om hur man intervjuar och samtalar med barn samt hur samtalet
            dokumenteras. Undersökningen skulle därför förmodligen visa ett
            annorlunda resultat om den genomfördes i dag.
          </note>
          <note type="speaker">
            Anf. 47 ROSITA RUNEGRUND (kd):
          </note>
          <note>
            Fru talman! Tack för svaret på denna interpellation som just
            har sin utgångspunkt i den rapport som
          </note>
          <note>
            Rädda Barnen tog fram.
          </note>
          <note>
            Vi vet att barn har olika bakgrund. I början av 90-
          </note>
          <note>
            talet var det mer barn från krigszoner, och det ser ut som om
            det kanske kommer att gå därhän även nu, om man ser till Irakkonflikten.
          </note>
          <note>
            I de asylärenden som handläggs i dag har barnen mer djupgående
            psykiska skador på grund av övergrepp. Ofta har barns trauman
            i de flesta fall sitt ursprung i fruktansvärda upplevelser i hemlandet.
            Vi vet att det är viktigt med barnkompetens hos dem som handlägger
            asylärenden. Barn ger tidigt tecken på när de mår psykiskt dåligt.
            Det ska aldrig få gå så långt att barn går in i den djupa depression
            vi ser fall av i dag. De avskärmar sig totalt.
          </note>
          <note>
            Tyvärr hörs inte alltid barnen. Vad värre är, trots alla löften
            om att beakta portalparagrafen i utlänningslagen om att hänsyn
            ska tas till barnens bästa sker det inte i dag. Barns lidande,
            fru talman, beror inte främst på väntetider utan på trauman som
            förvärras av den pågående asylprocessen. Ett barns berättelse
            och upplevelser är precis lika viktiga som en vuxens och kan tillföra
            nya intressanta uppgifter vid handläggningen av en asylansökan.
          </note>
          <note>
            Kunskapen finns om att barn har egna asylskäl, men man gör undantag.
            Ombud, handläggare och de som utför behandlingar är ofta direkt
            delaktiga till att barn oftast inte tas med i arbetet förrän i
            fas 2, det vill säga vid överklagandet av ett avvisningsbeslut.
          </note>
          <note>
            Enligt den parlamentariska barnkommittén är det en rättighet
            för barnet att höras, inte en skyldighet.
          </note>
          <note>
            Det är glädjande att Jan O Karlsson instämmer i Rädda Barnens
            syn om att varje barn ska ha rätt att få såväl sina asylskäl som
            andra skäl för uppehållstillstånd noggrant utredda och prövade.
            Noggrant! Om barn hörs är det fråga om en gång och oftast av personal
            som inte har barnkompetens.
          </note>
          <note>
            Ministern tog upp att det är viktigt att samråda med föräldrarna.
            Ja, det är det. Men föräldrar vill skydda sina barn just på grund
            av att barnen har upplevt svåra övergrepp.
          </note>
          <note>
            Varför händer ingenting? Kristdemokraterna väckte en fråga 2001
            om barn i utlänningsärenden. Vi fick ett svar från den dåvarande
            ministern. Hon sade att Migrationsverket har utfärdat riktlinjer
            för hörande av barn i asylutredningar. Av svaret framgick också
            att man fortsättningsvis noggrant kommer att följa hur barnens
            rättigheter tas till vara. Det fanns därför för närvarande ingen
            anledning att vidta några åtgärder med anledning av de problem
            som redan hade identifierats av berörd myndighet.
          </note>
          <note>
            Det har i stort sett inte hänt någonting sedan 2001.
          </note>
          <note>
            Här vill jag ha ministerns svar på vad han avser att göra: inte
            en massa ord utan en reell förklaring. Vilket svar kommer att
            ges till läkare inom psykiatrin och till alla dem som arbetar
            med asylärenden?
          </note>
          <note type="speaker">
            Anf. 48 GÖRAN LINDBLAD (m):
          </note>
          <note>
            Fru talman! Jag kan i mycket dela Rosita Runegrunds synpunkter
            när det gäller att barn kan ha egna asylskäl och att barn som
            är utsatta för trauman får dessa besvär - psykiska lidande - betydligt
            förvärrade under den långa väntetiden i Sverige.
          </note>
          <note>
            Hur länge ska ett barn, statsrådet Jan O Karlsson, kunna vara
            i Sverige innan själva vistelsen ska kunna vara ett asylskäl?
            Jag har träffat familjer där barnen är födda i Sverige. Familjer
            har väntat två, tre, fyra, fem år. Det finns barn som inte har
            något annat hemland än Sverige. Det finns barn som har bott 75
            % av sina liv i Sverige och barn som har bott 25 % av sina liv
            i
          </note>
          <note>
            Sverige. Är detta skäl, tycker statsrådet, som ska vägas in i
            asylprocessen? När blir det ett stort trauma enligt barnkonventionen
            att skicka ut barn som inte känner någon annan tillvaro än den
            de har haft i Sverige?
          </note>
          <note>
            Jag träffade i går representanter för de tamilska tigrarna från
            Sri Lanka. De som var här ingick i en delegation som besöker Sverige
            och en del andra nordiska länder för att lära sig om demokrati,
            samarbete och uppbyggnad. De är mycket bekymrade över att Sverige
            i dag avvisar familjer tillbaka till Sri Lanka innan man för det
            första har sanerat mot minor och för det andra har klarat av internflyktingsituationen
            i
          </note>
          <note>
            Sri Lanka. Man menar att man har sådana problem att klara av
            de människor som har varit och är på flykt inom landet. Det vore
            bra om världen i övrigt väntade med att återsända de asylsökande
            som finns till exempel i Sverige.
          </note>
          <note>
            Hur tycker statsrådet att man ska bedöma barn från till exempel
            Azerbajdzjan? Det är i och för sig inte någon stor risk att det
            kommer hit särskilt många barn från Azerbajdzjan, men i det landet
            är internflyktingsituationen sådan att en miljon av landets åtta
            miljoner människor sitter i flyktingläger sedan tio år tillbaka.
            Barn i tioårsåldern är födda i läger. Hur skulle man bedöma en
            sådan familj om den kommer till Sverige? Formellt har familjen
            kanske inte skyddsbehov, men skulle familjen ha humanitära skäl?
            Hur skulle ett praxisbeslut i regeringen, Jan O
          </note>
          <note>
            Karlsson, se ut i den typen av ärende? Just Azerbajdzjanexemplet
            är bra eftersom det inte finns så många därifrån i asylsystemet
            att vi behöver tala om enskilda fall.
          </note>
          <note>
            Jag skulle vilja vidga frågan till ensamkommande barn. För ett
            till ett och ett halvt år sedan var det en diskussion om hanteringen
            av ensamkommande barn.
          </note>
          <note>
            Har man lyckats få Migrationsverket och kommunerna att komma
            överens om ett värdigare och bättre system så att det blir möjligt
            att hantera barnen utan att deras situation förvärras?
          </note>
          <note type="speaker">
            Anf. 49 Statsrådet JAN O KARLSSON (s):
          </note>
          <note>
            Fru talman! Jag måste säga till Rosita Runegrund att jag är förhindrad
            att avge ett svar om jag inte får använda en massa ord! Det är
            den enda möjlighet jag har. Det andra skulle vara att semaforera,
            men eftersom jag inte kan det och Rosita Runegrund inte förstår
            det tvingas jag att använda ord. Det får Rosita
          </note>
          <note>
            Runegrund med sin väl kända tolerans och förståelse acceptera.
          </note>
          <note>
            Jag undrar om det ska vara nödvändigt att i denna församling
            ytterligare en gång besvara frågan om varför ingenting har hänt.
            Varje dag rapporteras det om initiativ, om händelser, om åtgärder,
            om utveckling, just när det gäller barnen. Trots att vi har ett
            synnerligen överansträngt asylsystem har hela tonvikten på utvecklingen
            i Migrationsverket, min aktivitet och en rad insatser tillsammans
            med frivilligorganisationer just koncentrerats på barnen. Efter
            det att
          </note>
          <note>
            Rosita Runegrund har haft tillgång till all denna information
            belastar hon den här talarstolen med en diskussion om varför ingenting
            har hänt.
          </note>
          <note>
            Varför hade vi inte en konferens i Frösundavik för några veckor
            sedan, när vi just diskuterade exakt detta med de barn som finns
            i närområdet som inte har asylskäl men som vi måste hjälpas åt
            att ta om hand? Varför har vi fattat beslut i regleringsbrev om
            att ensamkommande barn inte ska ha längre behandlingstid än tre
            månader för att sedan få besked? Varför har vi inte diskuterat
            de mycket omfattande omläggningar av flyktingmottagningen för
            barn som innebär att vi inte har en hopklumpning av barn på
          </note>
          <note>
            Carlslund? Varför har allt detta inte hänt? Jo, därför att det
            har hänt!
          </note>
          <note>
            Det vore bättre om vi hade en hederlig diskussion om det vi arbetar
            med, i stället för den typ av demagogi som det innebär att alltid
            fråga varför ingenting har hänt när det har hänt så mycket.
          </note>
          <note>
            Jag kan gärna hålla med om att vi är bara i början.
          </note>
          <note>
            Jag har ett mycket nära samarbete med Flyktingrådet, med barnpsykiatrin,
            barnpsykologer och barnläkare.
          </note>
          <note>
            Min avsikt är också att se till att vi intensifierar de utbildningsansträngningar
            som redan pågår och där det har hänt oerhört mycket för att höja
            kompetensen när det gäller att ta hand om barn hos Migrationsverkets
            personal.
          </note>
          <note>
            Barnkonventionen uttrycker en strävan, inte ett slutligt tillstånd.
            Med detta försöker jag inte ursäkta det som inte har hänt utan
            att anföra att denna strävan är en förpliktelse att vi ska på
            allt sätt arbeta på att öka vår förmåga att ge barn ett värdigt
            mottagande som asylsökande. Detta arbete pågår. Det är det mest
            intensiva arbete som pågår.
          </note>
          <note>
            Jag har från min första dag som ansvarig minister ställt detta
            i centrum. Därför vägrar jag att besvara frågor av typen varför
            ingenting har hänt. Tvärtom försöker jag att tålmodigt redovisa
            dag för dag, vecka för vecka, vad vi gör och vad vi vill fortsätta
            att göra.
          </note>
          <note>
            Jag räknar också med - det är det som är det intressanta - att
            vi i hög grad har stöd av inte minst
          </note>
          <note>
            Kristdemokraterna i denna vällovliga strävan. Den kommer att
            fortsätta.
          </note>
          <note>
            I det system vi har där man ideligen kan inge en ny ansökan vet
            vi, Rosita Runegrund, att barn där tillfogas skador som de inte
            har haft tidigare. Detta kan mycket väl addera till trauman, som
            ytterligare aktiveras. Det innebär en vanvård att man gång på
            gång kan inge ny ansökan, så att barnen aldrig får visshet om
            sitt framtida öde. Tänk om vi behandlade barn på detta sätt i
            vårt eget barnavårdssystem! Hur skulle de barnen må?
          </note>
          <note>
            Det är inte alls så, Rosita Runegrund, att vi inte vet. Vi har
            massor av belägg från fackfolk på området att just detta system
            aktivt skadar barn.
          </note>
          <note>
            Jag ber Göran Lindblad om ursäkt - jag återkommer med svar. Men
            jag blev lite upprörd när Rosita
          </note>
          <note>
            Runegrund använde talartid till att säga att ingenting händer
            på ett område där vi arbetar dag och natt för att förbättra förhållanden
            för utsatta människor.
          </note>
          <note type="speaker">
            Anf. 50 ROSITA RUNEGRUND (kd):
          </note>
          <note>
            Fru talman! Jag tycker att det är bra att jag lyckas göra ministern
            upprörd, för jag var upprörd över det korta svar jag fick. Jag
            ansåg att det i det kanske skulle ha funnits uttryck för precis
            det som ministern nu använde många ord till.
          </note>
          <note>
            Orden vanvård och ovisshet använde ministern.
          </note>
          <note>
            Ja, och det beror många gånger på att man inte har hörts i den
            första delen av asylprocessen.
          </note>
          <note>
            På det seminarium som jag var fick jag höra vad
          </note>
          <note>
            Migrationsverket sade utifrån rapporten. Den som var barnkunnig
            på Migrationsverket sade så här om historien:
          </note>
          <note>
            90-talet: Barnkonventionen uppmärksammades inte.
          </note>
          <note>
            1997-1998: Ensamkommande barn - inget begrepp om barnkonventionen,
            vilket gav ett uruselt cirkulär till regeringen.
          </note>
          <note>
            Senare: Barn fanns, men man arbetade inte strategiskt utan man
            arbetade ad hoc.
          </note>
          <note>
            Det som jag tyckte var det värsta var detta: Att arbeta med barnfrågor
            i Migrationsverket har ingen status.
          </note>
          <note>
            Vi har nu hört att ministern arbetar hela tiden för att förbättra
            och förbättra och förbättra. Då kan jag fråga ministern: Vad avser
            ministern att göra för att höja statusen på barnfrågorna inom
            Migrationsverket, som ju ändå är grunden i det allra första mötet
            med dessa barn? Det skulle jag vilja ha ett klart svar på, för
            det är avgörande för hela den fortsatta processen med asylärenden
            och hur barn blir behandlade. Hur höjer man statusen i de frågorna?
          </note>
          <note type="speaker">
            Anf. 51 GÖRAN LINDBLAD (m):
          </note>
          <note>
            Fru talman! Jag har inte så mycket att polemisera mot, eftersom
            statsrådet inte riktigt hann med mina frågor. Men om jag hakar
            på det sista skulle jag kunna skicka med ett gott råd när det
            nu ska utses en ny generaldirektör för Migrationsverket. Då kanske
            man även ska titta på kompetensen och tänka på att någon med empati
            och känsla för barn vore bra. Jag ska inte kritisera en enskild
            generaldirektör, men statsrådet vet att jag har varit fängelsetandläkare
            och känner djupt även för de intagna i kriminalvårdsanstalt.
          </note>
          <note>
            Fru talman! Jag ska bara upprepa frågorna, för att det ska vara
            lätt för statsrådet att komma ihåg dem.
          </note>
          <note>
            När det gäller barns egna asylskäl: Inverkar det över huvud taget
            om man har varit länge i Sverige -
          </note>
          <note>
            100 % eller 75 % av sitt liv?
          </note>
          <note>
            När det gäller Sri Lanka och barn och familjer som kommer därifrån:
            Har den information som jag fick i går betydelse - jag vet inte
            om Migrationsverket och Utlänningsnämnden har den - nämligen att
            man inte har sanerat färdigt från minor och att man ännu inte
            klarar av den interna situationen och ber att vi ska vänta med
            att skicka tillbaka människor dit?
          </note>
          <note>
            Det var också den hypotetiska frågan om Azerbajdzjan, eller länder
            av den typen, där man har haft barn i flyktingläger länge. Det
            kan också gälla Kurdistan, som vi nyss talade om, där barn har
            bott i läger.
          </note>
          <note>
            Är det ett tungt vägande skäl? Har man över huvud taget vägt
            in det?
          </note>
          <note>
            Slutligen när det gäller de ensamkommande barnen: Är man nu hyggligt
            överens mellan kommuner och verket? När jag var inne i ärendet
            för ett tag sedan - jag har inte uppdaterat mig - var man inte
            alls överens. Det var väl känt att jag inte gillade Migrationsverket,
            men i det fallet var de good guys och
          </note>
          <note>
            Kommunförbundet de besvärliga. Hur har ni lyckats nu?
          </note>
          <note type="speaker">
            Anf. 52 Statsrådet JAN O KARLSSON (s):
          </note>
          <note>
            Fru talman! Jag ber Göran Lindblad om ursäkt för att jag inte
            återkom, men jag ville först reda ut det här.
          </note>
          <note>
            Jag skrev en artikel den 8 januari 2002 där jag klargjorde mina
            avsikter. Det viktigaste instrument vi har här är dialogen med
            verksledningen. Den dialogen inleddes samma dag och har fortsatt
            sedan dess.
          </note>
          <note>
            Den har avkastat rader av resultat. Jag lovar att detta arbete
            ska fortsätta.
          </note>
          <note>
            När det gäller det som Rosita Runegrund refererade skulle jag
            gärna vilja att vi vid tillfälle kunde ha kontakt så att jag fick
            det ordagrant. Det var lite oklart om det faktiskt var en person
            som i något sammanhang har sagt det som Rosita Runegrund här läste
            in till riksdagens protokoll. Det skulle vara bättre att ha det
            exakta citatet.
          </note>
          <note>
            Det är helt uppenbart att just arbetet med barn har en utomordentligt
            stark ställning i Migrationsverket.
          </note>
          <note>
            Ett av de första ämnen som vi tog upp i arbetet -
          </note>
          <note>
            eftersom Migrationsverkets generaldirektör visste mina prioriteringar
            - var just den utbildning av personalen som jag redogjorde för
            i mitt svar här. Den utbildningen är naturligtvis inte avslutad,
            utan den pågår och ska utvidgas. Jag kommer att ta nya initiativ,
            tillsammans med Migrationsverkets ledning.
          </note>
          <note>
            Jag har en princip till, som jag tror att det kan vara viktigt
            att fler här i kammaren och i det offentliga
          </note>
          <note>
            Sverige delar. Det är att när man ska arbeta med de här sakerna
            är det viktigt att uppmuntra de människor som arbetar med dessa
            frågor. Jag försöker också framhålla de utomordentligt goda insatser
            som Migrationsverkets personal ofta gör och som jag får vittnesbörd
            om under mina täta besök på flyktingförläggningar, i eget boende,
            i andra kontakter med flyktingorganisationer och invandrare och
            i integrationssammanhang.
          </note>
          <note>
            Jag hör väldigt sällan från riksdagens talarstol ett ord av beröm
            och förståelse för de människor som ska utföra vår utlänningspolitik,
            som också bedöms vara den bästa i Europa. Det kunde de människor
            som arbetar med det här få höra någon gång också från representanter
            från riksdagen. Jag tror att det också skulle vara bra för barnen.
          </note>
          <note>
            Sedan går jag till de frågor som Göran Lindblad ställde. Det
            var därför jag nämnde det här med ny ansökan. Detta är resultatet
            av ett system som jag hoppas och tror att jag ska få stöd för
            i riksdagen, så att barn inte ska behöva gå och vänta och vänta
            på besked och bli sjuka här. Av 1 300 fall med nytt uppehållstillstånd
            som beviljades 2002 berodde 1 200
          </note>
          <note>
            fall på skador som har uppstått under asylbehandlingen. Det är
            klart att de första och viktigaste offren för detta är barnen.
          </note>
          <note>
            Detta måste vi också beakta i den utredning om humanitära skäl
            som vi nu har tillsatt i bästa samförstånd. Där får vi ta upp
            de frågeställningar som Göran
          </note>
          <note>
            Lindblad här har tagit upp.
          </note>
          <note>
            När det sedan gäller förhållanden i Azerbajdzjan och Kurdistan
            - vi kunde lägga till Bangladesh, varför inte Angola apropå bomber,
            Afghanistan och så vidare - gäller vår lagstiftning och de skyddsskälen.
          </note>
          <note>
            Men jag framhåller ofta: Vår politik börjar inte i asylprövningen
            här. Vår politik börjar där ute. Vi är det land som ger det största
            stödet till UNHCR. I den nya biståndspropositionen arbetar vi
            nu in just hänsyn till förhållanden i de länder där eländet råder.
            Vi kommer aldrig att kunna hjälpa alla de människor som råkar
            illa ut genom att de kommer till Sverige och bor här.
          </note>
          <note>
            Det finns 20 miljoner flyktingar i världen i dag, och det finns
            30 miljoner internflyktingar. Det finns människor som har suttit
            i flyktingläger i hela sitt liv, i Palestina fördrivna från Israel.
            Alla de människorna måste vi vara med och hjälpa, och det måste
            vi göra på bred front.
          </note>
          <note>
            Jag hoppas på stöd när det gäller utformningen av den svenska
            biståndspolitiken, som är den första försvarslinjen mot detta
            lidande.
          </note>
          <note type="speaker">
            Anf. 53 ROSITA RUNEGRUND (kd):
          </note>
          <note>
            Fru talman! Jag håller naturligtvis med ministern om just detta
            att man ska uppmuntra personalen. Jag vet, utifrån de sociala
            frågor som jag har arbetat med förut inom äldreomsorg och barnomsorg,
            att man ska ha en förståelse. Men trots allt är det direktiven
            uppifrån som ger stöd till personalen. Då har vi handläggningstiderna,
            och vi ser en pressad personal.
          </note>
          <note>
            Återigen vill jag just när det gäller barnkonventionen och stödet
            till personalen att ministern tar med sig detta att barnfrågorna
            har en status. Det har inte gått ut i hela organisationen. Migrationsverket
            är ju ute i hela vårt land och har en struktur som gör att vissa
            på chefsnivå tror att det har kommit fram, men det har inte nått
            ända fram. Jag vet också att det tar tid, men det är viktigt att
            man inte så här enkelt svarar på en interpellation. Man säger
            att om undersökningen skulle genomföras i dag så skulle man få
            ett helt annat resultat. Det tycker jag är ett dåligt svar, fru
            talman. Det är kanske därför som jag retade upp ministern lite
            grann, men jag hoppas att det leder till ett bättre resultat.
          </note>
          <note>
            Sedan vill jag bara ta upp en fråga som lämnades till Migrationsverket
            2001 angående portalparagrafen.
          </note>
          <note>
            Den som ställde frågan fick svaret nu i år, och då hänvisade
            man till just Rädda Barnens rapport. Det kan man ju också ifrågasätta.
            Är det så Migrationsverket ska arbeta? När man svarar på en fråga
            hänvisar man till en rapport som Rädda Barnen har tagit fram.
          </note>
          <note type="speaker">
            Anf. 54 Statsrådet JAN O KARLSSON (s):
          </note>
          <note>
            Fru talman! Jag inser nu att jag också måste svara på Göran Lindblads
            fråga om hur det går i överläggningarna mellan Kommunförbundet
            och Migrationsverket och när det gäller de ensamkommande barnen.
          </note>
          <note>
            Väldigt många saker har redan gjorts när det gäller ensamkommande
            barn. Jag räknar inte upp alltsammans nu. När det gäller expertutredningar
            ville vi koncentrera dem till ett litet antal kommuner, 12-15,
            eftersom vi inte kan sätta i gång kvalificerad utredningsverksamhet
            i alla landets 270 kommuner på en gång. De förhandlingarna har
            inte gått bra därför att
          </note>
          <note>
            Kommunförbundet, enligt min mening, har ställt sådana ekonomiska
            villkor för sin medverkan att jag inte tror på den vägen. Jag
            försöker nu hitta andra framkomliga vägar som också innebär en
            medverkan från kommunernas sida. Jag återkommer delvis till det
            i vårpropositionen, där vi presenterar en del av lösningen. Men
            jag ska inte dölja att jag tror att vi, för att vi ska få ordning
            på mottagandet och handhavandet av ensamkommande barn, också måste
            se till att vi samverkar mera och bättre med frivilligorganisationerna.
            Detta har vi ofta diskuterat här i kammaren, och jag delar helt
            de synpunkter som tidigare förts fram av bland annat Alf Svensson.
            Här kommer det också förslag, så det är inte klart ännu.
          </note>
          <note>
            Sedan ber jag om förlåtelse - mina medarbetare är mina vittnen
            på att det inte är så svårt att få mig lite upphettad. Jag gör
            det därför att jag är glad för det som Rosita Runegrund sade på
            slutet. Det är viktigt att vi uppmuntrar Migrationsverkets personal.
            Jag tror att just detta med hänsynen till barnen i väldigt hög
            grad har nått ut till Migrationsverkets personal. Den styrning
            som utövas genom den politiska debatten har varit klar och tydlig,
            och jag är lycklig över att det mitt i den intensiva ordväxling
            som vi har haft har nått fram att hela riksdagen säkerligen står
            samlad bakom detta. Jag lovar att jag ska skriva lite omsorgsfullare
            svar till Rosita Runegrund på de interpellationer som jag hoppas
            ska inlöpa i fortsättningen.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2002/03:244 om att krig skapar funktionshinder
          </note>
          <note type="speaker">
            Anf. 55 Statsrådet JAN O KARLSSON (s):
          </note>
          <note>
            Fru talman! Med hänvisning till det krig som pågår i Irak har
            Kaj Nordquist frågat mig på vilket sätt jag kommer att verka för
            att regeringen försvarar funktionshindrade människors mänskliga
            rättigheter i krig, utnyttjar sina möjligheter att påverka internationella
            organisationer och institutioner att inkludera personer med funktionshinder
            i sina humanitära insatser samt hur jag kommer att använda mina
            egna kanaler och resurser i samma syfte.
          </note>
          <note>
            Regeringen verkar på många sätt för att personer med funktionshinder
            i alla situationer ska komma i åtnjutande av alla mänskliga rättigheter
            och kunna delta i samhällslivet på ett med andra människor jämställt
            sätt. I vår internationella samverkan är det synsättet centralt.
            Vi arbetar aktivt för att stater ska ansluta sig till och respektera
            de internationella överenskommelser som slutits vad gäller mänskliga
            rättigheter.
          </note>
          <note>
            Under den nu pågående sessionen i FN:s kommission för mänskliga
            rättigheter kommer Sverige att lägga fram en resolution om funktionshindrade
            personers möjligheter att åtnjuta mänskliga rättigheter.
          </note>
          <note>
            Sverige är dessutom ett av de länder som är mest aktivt i det
            arbete som nyligen påbörjats i FN med utarbetandet av en ny konvention
            i syfte att stärka skyddet för funktionshindrade.
          </note>
          <note>
            I en väpnad konflikt som den nu pågående i Irak är också den
            internationella humanitära rätten tilllämplig, och i detta regelverk
            finns ett omfattande skydd för civila. Det finns inget särskilt
            skydd för personer med funktionshinder, men de omfattas givetvis
            av skyddet för civila så länge de inte uppträder som kombattanter.
            Regeringen anser det mycket viktigt att parterna i konflikten
            lever upp till sina skyldigheter och förpliktelser enligt den
            humanitära rätten. Vi följer noga händelserna på marken.
          </note>
          <note>
            De mänskliga rättigheterna är tillämpliga också i en krigssituation.
            Även om vissa inskränkningar i tillämpningen kan göras är det
            dock otillåtet att på något sätt diskriminera funktionshindrade
            i fråga om rättigheterna även om en stat är under hot.
          </note>
          <note>
            Regeringen har också bidragit aktivt till arbetet med FN:s standardregler
            för lika möjligheter för människor med funktionshinder - Standard
            Rules for the Equalization of Opportunities for People with
          </note>
          <note>
            Disabilities. FN:s särskilde rapportör för handikappfrågor, ett
            uppdrag som Bengt Lindqvist lämnade vid årsskiftet, har på ett
            utomordentligt sätt bidragit till att handikappfrågorna engagerar
            det internationella samfundet i flera olika forum. Det här arbetet
            får inte glömmas bort i krig. Det tar vi med oss när vi bereder
            stöd till humanitära insatser och till uppbyggnadsarbete.
          </note>
          <note>
            Regeringen har vid flera tillfällen visat att den delar Kaj Nordquists
            oro över det faktum att moderna krig skördar alltfler civila offer.
            Det är ett tragiskt faktum att de sårbaraste människorna är särskilt
            utsatta i krig. Regeringen verkar sedan länge för att detta synliggörs
            och leder till handling, såväl i de krigförande länderna och grupperna
            som i det internationella samfundet, från FN:s säkerhetsråd till
            hjälporganisationer på krigsskådeplatserna.
          </note>
          <note>
            Detta har bland annat lett till särskilda resolutioner i säkerhetsrådet
            om kvinnor och barn i väpnade konflikter - resolutionerna 1325
            år 2000 och 1460 i januari i år - och till att generalsekreteraren
            utsett en särskild representant, Olara Otunno, för att ytterligare
            lyfta fram frågan om barn i väpnade konflikter. Nu är vi i ett
            skede då vi ställer krav på den här funktionen och på att arbetet
            effektivt ska förstärka skyddet av alla barn och deras rättigheter
            i krig.
          </note>
          <note>
            Två punkter i regeringens tiopunktsprogram för barnets rätt i
            utvecklingssamarbetet är också vägledande för vårt arbete när
            det gäller att skydda och hjälpa barn med funktionshinder i krig.
            Det är
          </note>
          <note>
            "Lämna ingen utanför!", som särskilt avser barn med funktionshinder,
            och "Skydda barn i krig!", vilket innebär att vi bland annat ska
            förstärka insatserna för att skydda barn och hjälpa dem till utveckling
            även under väpnade konflikter och när de tvingas fly. Vi stöder
            oss på centrala MR-instrument, inklusive barnkonventionen och
            dess tilläggsprotokoll i vårt arbete, bland annat i dialogen med
            de krigförande parterna.
          </note>
          <note>
            Regeringen verkar för att FN ska ha en central roll i de humanitära
            insatserna och i återuppbyggnadsarbetet som följer efter kriget
            i Irak.
          </note>
          <note>
            Det ankommer på mig att verka för att det svenska bilaterala
            stödet, den europeiska gemenskapens insatser och vårt stöd till
            de olika FN-organ och andra som engageras i arbetet utgår från
            ett rättighetsperspektiv och de åtaganden som vi gjort vad gäller
            människor med funktionshinder. Att FN får en central roll i såväl
            det humanitära arbetet som i återuppbyggnadsarbetet skapar de
            bästa förutsättningar för att garantera allas rättigheter, inklusive
            vad gäller personer med funktionshinder.
          </note>
          <note>
            På Utrikesdepartementet följer vi mycket noga, dag för dag, utvecklingen
            av Irakkriget och dess följder. Genom detta arbete försöker vi
            se vilka insatser vi kan göra för att mildra effekterna av kriget
            och hur vi på bästa sätt kan använda våra resurser för att stödja
            krigets offer.
          </note>
          <note>
            Som Kaj Nordquist påpekar behöver de som förlorat syn, hörsel,
            möjligheterna att röra sig eller fungera psykiskt och socialt
            få särskilt stöd för att kunna leva sitt liv på samma villkor
            som andra. Kan de göra det blir de en tillgång i det viktiga återuppbyggnadsoch
            utvecklingsarbetet.
          </note>
          <note type="speaker">
            Anf. 56 KAJ NORDQUIST (s):
          </note>
          <note>
            Fru talman! Tack statsrådet för det svar som jag har fått! Min
            fråga är föranledd av kriget i Irak. Tyvärr är det inte bara kriget
            i Irak som ger upphov till denna fråga, utan det här är en generell
            fråga som kommer att spela roll framöver och som har spelat roll
            tidigare.
          </note>
          <note>
            Det är viktigt, precis som statsrådet framhåller, att man värnar
            de mänskliga rättigheterna i krigssituationer och att naturligtvis
            också funktionshindrade personer omfattas. Jag tycker också att
            det är viktigt att den svenska regeringen använder sitt inflytande
            och sina möjligheter i internationella organisationer och internationella
            institutioner för att tydligt fokusera den här gruppen. Det är
            viktigt att statsrådet använder de egna kanalerna, det vill säga
            de specifikt svenska kanalerna.
          </note>
          <note>
            Jag ser också väldigt positivt på och välkomnar de initiativ
            som den svenska regeringen tar inför Kommissionen för mänskliga
            rättigheter och det resolutionsförslag man lägger fram. Det är
            viktigt att man deltar i arbetet, som Mexiko tog initiativ till,
            med att ta fram en handikappkonvention i Förenta Nationerna i
            analogi med de kvinno- och barnkonventioner som finns. Jag hoppas
            att det kommer att leda till ett framsteg.
          </note>
          <note>
            Jag vill också verkligen varmt välkomna det arbete som har gjorts
            när det gäller standardreglerna och hur den svenska regeringen
            på olika sätt har stött
          </note>
          <note>
            Bengt Lindqvists arbete. Det är viktigt att man nu går vidare
            och ser till att arbetet inte spolieras, utan att man faktiskt
            får fram en fungerande efterträdare. Det problemet är ännu inte
            löst.
          </note>
          <note>
            Vad händer vid ett krig? Det är människor som dör - barn, unga
            och gamla. Människor blir skadade.
          </note>
          <note>
            Människor blir lemlästade. Många får leva sitt liv med ett funktionshinder
            som de inte hade innan.
          </note>
          <note>
            I propagandan innan tror man alltid att krigen kommer att vara
            kortvariga, att det inte kommer att vara några problem, utan att
            det kommer att vara närmast kirurgiska åtgärder. Så är det inte.
            De smarta missilerna missar ofta sina mål. När trupperna går härjande
            fram kommer civilbefolkningen i vägen. Det är också så att bomber
            inte alltid briserar precis där man hade tänkt sig. Det visar
            sig cyniskt nog att det bästa sättet att känna sig trygg i en
            krigssituation närmast är att vara soldat.
          </note>
          <note>
            Många människor offrar sina liv helt oavsiktligt.
          </note>
          <note>
            En grupp som drabbas hårt i krigssituationer är människor som
            är funktionshindrade, både de som var funktionshindrade innan
            kriget bröt ut och de som blivit funktionshindrade av kriget.
          </note>
          <note>
            Något som jag tycker att regeringen borde stödja är en kunskapsutbyggnad
            kring det här. Det är faktiskt en ganska famlande kunskap om hur
            många civila som drabbas och hur många som blivit funktionshindrade
            av krig.
          </note>
          <note>
            Världshälsoorganisationen har beräknat att år
          </note>
          <note>
            2000 blev lite drygt 10 000 personer funktionshindrade av krigssituationer.
            Av dem var drygt 7 000 män och drygt 2 000 kvinnor. Men det här
            vet man inte helt säkert. Och om man tittar på tillgängliga uppgifter
            visar det sig att det inte finns några säkra uppgifter om hur
            många civila som dog i Koreakriget. Vi känner till de militära
            förlustsiffrorna för Vietnamkriget.
          </note>
          <note>
            Vi vet att USA förlorade 55 000 soldater, att 305 000
          </note>
          <note>
            blev sårade. Vi vet att Saigonarmén förlorade
          </note>
          <note>
            250 000 man. Vi vet att man i FNL på den nordvietnamesiska sidan
            förlorade nästan en miljon man. Vi tror att två miljoner blev
            sårade.
          </note>
          <note>
            Jag har mer att säga i nästa inlägg.
          </note>
          <note type="speaker">
            Anf. 57 Statsrådet JAN O KARLSSON (s):
          </note>
          <note>
            Fru talman! Till att börja med vill jag instämma i de iakttagelser
            som Kaj Nordquist har gjort när det gäller krigets dubbla ansikte
            här. När man griper till vapen utsätter man de människor som har
            svårast att skydda sig, nämligen de i civilbefolkningen som har
            olika funktionshinder. Det betyder att just de drabbas särskilt
            hårt.
          </note>
          <note>
            Den synpunkt som Kaj Nordquist nu var på väg att framföra visar
            också att samhället inte har förmåga att ta reda på hur de är
            drabbade. Det här tillståndet kommer naturligtvis att fortsätta
            så länge våra kunskaper förblir så osäkra som de uppenbart är.
          </note>
          <note>
            Till detta kommer att en av krigets viktigaste effekter är att
            skapa nya funktionshinder hos människor, att göra fler människor
            skadade i olika avseenden så att de blir ännu mer beroende och
            blir ännu mer sköra i sitt deltagande i samhällslivet och när
            det gäller att över huvud taget leva vidare.
          </note>
          <note>
            Jag vill först understryka en sak i mitt svar innan jag kommenterar
            de specifika synpunkter som Kaj
          </note>
          <note>
            Nordquist har tagit upp. Det gäller inte bara Irak, men jag tar
            Irak som ett exempel. De människor som är funktionshindrade ska
            också vara med i återuppbyggnaden. De ska ha rätt att delta i
            byggandet av sitt land, så att det här inte bara gäller hjälp
            och stöd utan också rätten att vara en resurs.
          </note>
          <note>
            Jag vet att det är FN som leder återuppbyggnaden.
          </note>
          <note>
            Ett av de starkaste skälen för denna är nämligen att utveckling
            är någonting annat än tillväxt och att utvecklingen ska gälla
            alla människor. Om vi ska kunna bygga ett nytt fredligt och demokratiskt
            Irak efter det förfärliga som nu sker, är det viktigt att det
            är världssamfundet och världsorganisationerna som leder arbetet
            och att vi ser till att de värden som vi nu tar upp kommer till
            sin rätt i planeringen.
          </note>
          <note>
            Jag instämmer helt och hållet i Kaj Nordquists uppmaning och
            ska göra mitt yttersta för att efterkomma den, så att vi snabbt
            får en efterträdare till
          </note>
          <note>
            Bengt Lindqvist som, om möjligt, är så gott som lika namnkunnig
            och skicklig som Bengt Lindqvist. Det blir inte lätt, därför att
            han har spelat en mycket, mycket stor roll i detta, men jag lovar
            att vi ska försöka klara det. Det är nämligen viktigt att vi har
            en stark röst i de här frågorna om vi lyckas baxa dem till
          </note>
          <note>
            FN. Då kan vi agera direkt och tydligt och se till att återuppbyggnadsarbetet
            tar hänsyn till förhållandet att ett okänt antal människor blir
            funktionshindrade på grund av kriget och att de människor som
            tidigare är eller har blivit funktionshindrade också ska få vara
            med och bygga sitt samhälle. Det är en oerhört viktig målsättning.
          </note>
          <note>
            Frågan om kunskapsuppbyggnad är naturligtvis oerhört viktig.
            Inte bara när det gäller Irak utan också när det gäller Angola,
            Afghanistan, Eritrea, Etiopien och så vidare är det viktigt att
            vi skaffar oss en tydlig kunskap. Det bör också kunna ingå i vår
            biståndspolitik att se till att det finns resurser för en kunskapsuppbyggnad
            som gör att vi till att börja med vet vad som faktiskt har hänt.
          </note>
          <note>
            I den utvecklingsproposition som vi lägger fram tar vi vissa
            initiativ som jag tror kommer att tillgodose Kaj Nordquists krav.
            Dessa ska jag återkomma till i mitt nästa inlägg.
          </note>
          <note type="speaker">
            Anf. 58 KAJ NORDQUIST (s):
          </note>
          <note>
            Fru talman! Ett första steg är bland annat att man på Uppsala
            universitet vid Institutionen för freds- och konfliktforskning
            bedriver ett projekt där man ska försöka ta reda på, åtminstone
            genom nyhetsrapporteringen, hur många civila offer som krävts
            under olika krig. Det kan möjligen föra en bit framåt, men man
            fokuserar där inte alls på hur många av dem som också blivit funktionshindrade.
          </note>
          <note>
            Det här är någonting som vi snart kommer att fokusera på, för
            vi har ju ingen aning om hur många som blir funktionshindrade
            av kriget i Irak. Med tanke på den krigsutveckling som har varit
            är risken att det blir fler och fler för varje dag som går, för
            kriget utvecklas ju alltmer till ett vanligt krig, ett vanligt
            modernt krig.
          </note>
          <note>
            I min interpellation ville jag också peka på att det är viktigt
            - och det har statsrådet tagit upp - att vi utnyttjar de kanaler
            som finns till förfogande för den svenska regeringen. Det finns
            inom FN-systemet flera program och flera institutioner som är
            väldigt viktiga i de här sammanhangen. Jag skulle uppskatta livligt
            om den svenska regeringen väldigt tydligt talade om att det här
            är en viktig del av det man bör göra. Det finns matprogram, det
            finns Unicef, det finns organisationer för flyktingar, det finns
            organisationer för jordbruk, det finns organisationer för nästan
            allt mellan himmel och jord. Men i de här sammanhangen tenderar
            det ofta att bli så att man antingen säger att de funktionshindrade
            ska ha speciella pengar och att dessa pengar inte finns eller
            så säger man: Ni är ju mainstreamade, ni finns med i det vanliga.
            Men generellt sett har ju inte de stora grupperna så stora problem.
            På så sätt försvann problemen, tycker man.
          </note>
          <note>
            Det är alltså viktigt att göra en ganska tydlig markering om
            att inom de satsningar som görs ska man speciellt fokusera på
            de funktionshindrade. Det finns åtminstone två kanaler som jag
            har skrivit upp. Det finns säkert fler inom EU. Det finns dels
            ett kontor för koordinering av humanitärt bistånd. Det finns också
            en speciell grupp där Sverige arbetar ihop med andra länder som
            har en hög profil i de här frågorna, bland annat Danmark, Storbritannien
            och Holland.
          </note>
          <note>
            Norge och Kanada är också länder som fokuserar en hel del på
            de här frågorna.
          </note>
          <note>
            Inom vårt eget land tycker jag att det är viktigt att vi jobbar
            mycket via våra egna enskilda organisationer, det vill säga ramorganisationer
            inom Sida som
          </note>
          <note>
            Forum Syd, Diakonia, Utan Gränser, SHIA och så vidare.
          </note>
          <note>
            Det är viktigt att vi markerar gentemot Internationella Röda
            korset att det här är väldigt viktiga frågor.
          </note>
          <note>
            Det är möjligt att även Räddningsverket kan göra akuta insatser.
          </note>
          <note>
            Det finns något som jag också tycker skulle vara viktigt här,
            och som jag skulle välkomna starkt. Det kommer att bli en konferens
            i Stockholm den 16-17
          </note>
          <note>
            juni på temat good humanitarian donorship. Det vore ett utmärkt
            tillfälle för den svenska regeringen att markera att betydelsen
            av detta. Det vore också, tycker jag, väsentligt att man markerade
            i världsbankssammanhang att det här är något som det bör satsas
            på. Världsbanken brukar ju inte delta i den humanitära delen av
            biståndet. Världsbanken går in sedan, när man ska ägna sig åt
            återuppbyggnad av Irak. I det sammanhanget tycker jag att det
            vore bra.
          </note>
          <note>
            Jag instämmer fullständigt i vad statsrådet säger om att det
            naturligtvis är FN som ska hålla i återuppbyggnadsarbetet och
            koordinationen av detsamma.
          </note>
          <note type="speaker">
            Anf. 59 Statsrådet JAN O KARLSSON (s):
          </note>
          <note>
            Fru talman! Jag ska fullfölja och konkretisera några av de uppslagsändar
            som Kaj Nordquist tar upp när det gäller att arbeta vidare i den
            riktning som vi ju är överens om. När det gäller det här med konfliktforskning
            och konfliktlösning kommer vi i det förslag som nu förbereds att
            skriva in just att arbete med att lösa konflikter också är en
            del av biståndet. Det är alltså inte bara en del av den utrikespolitik
            och säkerhetspolitik som vi generellt för. I själva biståndsarbetet
            ingår också konfliktlösning. Där får vi möjlighet att, med anledning
            av det som du nämnde om institutionen vid Uppsala universitet,
            direkt anknyta biståndsarbetet till konfliktlösning - och naturligtvis
            också den underliggande forskningen.
          </note>
          <note>
            När det gäller de multilaterala kanalerna har vi naturligtvis
            väldigt stora möjligheter att helt enkelt arbeta strategiskt eftersom
            vi i allmänhet är mycket stora och uppskattade samarbetspartner
            och bidragsgivare i de organisationerna. Vi kommer också i den
            framtida biståndspolitiken att ytterligare markera upplösningen
            av skillnaden mellan bilaterala och multilaterala organ när biståndet
            blir alltmer efterfrågestyrt, det vill säga prioriteras av mottagarländerna
            själva.
          </note>
          <note>
            Jag ska specifikt kommentera några av de uppslag som Kaj Nordquist
            tar upp. Till att börja med vill jag säga att i själva målet om
            att bekämpa fattigdomen och utrota den extrema fattigdomen ingår
            naturligtvis med nödvändighet att fokusera på och tydligt fånga
            upp funktionshinders betydelse. Även om jag naturligtvis inte
            vet detta måste man rent förnuftsmässigt utgå från att många av
            de 1,2 miljarderna extremt fattiga människor som finns på jorden
            har något funktionshinder. Hur orsak och verkan förhåller sig
            kan man diskutera, men att det finns ett samband är naturligtvis
            alldeles uppenbart. Eftersom detta är det viktigaste av millenieutvecklingsmålen
            kan det självfallet betyda, med ett tydliggörande av det specifika
            i detta, att vi kan sätta in kraften på det.
          </note>
          <note>
            Vi har de här kontakterna med ramorganisationerna - inte minst
            via Folkrörelserådet, där också handikapporganisationerna är företrädda.
            Det gäller också de andra organisationer som Kaj Nordquist nämnde.
          </note>
          <note>
            Vi har också möjlighet att i organisationer som ICRC, alltså
            Internationella rödakorskommittén, tydliggöra vår hållning eftersom
            vi även där har en stark ställning och är en stor bidragsgivare.
            Jag ska delta i konferensen den 16-17 juni och ska med glädje
            framföra de slutsatser som vi gemensamt dragit av diskussionen
            av kammaren i dag.
          </note>
          <note>
            Till sist vill jag apropå Världsbanken understryka att Världsbanken
            under James Wolfensohns ledning har integrerat mer och mer av
            både den sociala utvecklingen och det som vi ibland kallar för
            det humanitära biståndet i Världsbankens arbete. Jag vill där
            understryka att jag inte tror att vi ska dra gränsen alltför hårt
            mellan vad som är humanitärt bistånd och utvecklingsbistånd. Att
            ett litet barn tas om hand och får utbildning är både humanitärt
            nödvändigt och nödvändigt ur utvecklingens synpunkt. Att se till
            att människor befinner sig vid god hälsa är naturligtvis en humanitär
            målsättning men lika mycket också en viktig utvecklingsförutsättning.
            Detta har Världsbanken uppmärksammat. Jag kommer tillsammans med
            de likasinnade länderna, i första hand Englands,
          </note>
          <note>
            Tysklands och Norges biståndsministrar men även
          </note>
          <note>
            Kanadas och Hollands, att tydliggöra detta vid
          </note>
          <note>
            Världsbankens möte i mitten av april.
          </note>
          <note type="speaker">
            Anf. 60 KAJ NORDQUIST (s):
          </note>
          <note>
            Fru talman! Avslutningsvis vill jag tacka för den här replikväxlingen.
            Jag tycker att det har varit en hel del konstruktiva saker. Det
            är helt sant att funktionshindrade människor hör till de fattigaste
            bland de fattiga. Det är också så att mycket av det som vi kallar
            för funktionshinder sett ur ett fattigdomsperspektiv handlar om
            att det faktiskt inte finns pengar till mediciner. Många människor
            är funktionshindrade i de fattiga länderna enbart beroende på
            detta, inte beroende på att det inte finns effektiv behandling.
          </note>
          <note>
            Jag tänkte som konklusion säga att jag ser väldigt positivt på
            att den svenska regeringen fortsätter att arbeta för mänskliga
            rättigheter för funktionshindrade. Målsättningen är naturligtvis
            att man ska kunna leva delaktiga och jämlika liv som andra människor,
            det vill säga att hjälpa funktionshindrade människor att ta makt
            och kontroll över sina egna liv. Jag vill markera att jag hoppas
            att det här av statsrådet och av den svenska regeringen kommer
            att ses som en vital fråga även i fortsättningen.
          </note>
          <note>
            Avslutningsvis tänkte jag bara återvända till temat, så att säga.
            En av de grupper som på det tydligaste sättet blir offer i krigssituationer
            är funktionshindrade människor. Krig i dag är inte bara precisionsbombningar.
            Det är inte alls militärer som gör upp om någonting på en avskärmad
            arena. Tvärtom är det väldigt mycket fråga om massterror. Äldre
            tiders krig, som man brukar se som väldigt barbariska, var det
            också ur vissa synpunkter. Men de var det inte på så sätt att
            det inte fanns effektiva massförstörelsevapen, som det finns nu
            för tiden. Bombterror, kemiska stridsmedel och lömskt utplacerade
            landminor är något för vår tid, något som skapar funktionshinder
            i krig och något som jag tycker att vi aktivt ska bekämpa på alla
            sätt vi kan.
          </note>
          <note type="speaker">
            Anf. 61 Statsrådet JAN O KARLSSON (s):
          </note>
          <note>
            Fru talman! Jag har tre skäl att känna ett personligt engagemang
            i att fullfölja det arbete som vi har talat om i den här diskussionen.
            Det första är det sista som Kaj Nordquist talade om, nämligen
            att det kliniska kriget, kriget utan offer, inte finns, inte kommer
            att finnas. Kriget måste därför avskaffas som ett sätt att lösa
            politiska problem och mänskliga konflikter.
          </note>
          <note>
            Det som sker nu kommer dag för dag, timme för timme, att än en
            gång besanna att detta är en grym illusion som människor av någon
            anledning hänger sig åt: att de plötsligt ska kunna använda de
            mest förfärliga vapen till att utöva ett våld som inte skapar
            några offer.
          </note>
          <note>
            Mitt andra skäl är att om vi vill leva i ett välfärdssamhälle
            finns det ingen möjlig kompromiss om att det inte ska gälla alla.
            Själva idén om välfärdssamhället är just att det ska gälla alla
            människor, att det ska gälla allas rätt och att det rättighetsperspektivet
            ska besjäla både samhällsbygget i vårt eget lilla land och vårt
            engagemang i hur andra länders befolkningar ska bygga sina samhällen.
          </note>
          <note>
            Jag kan inte, fru talman, avstå från en personlig tanke. Jag
            är lite stolt över att få föra den här diskussionen eftersom min
            far, Hans Karlsson, en gång i världen, som mycket aktiv i olika
            folkrörelser och som borgarråd i Stockholm, var en av de första
            i landet som började arbeta för just funktionshindrade människors
            roll och inplacering i det svenska samhället. Det är med en känsla
            av stolthet som jag känner att jag nu har fört detta arv vidare
            i diskussionen med Kaj Nordquist.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2002/03:245 om strategi för att minska
            djurförsök
          </note>
          <note>
            Anf. 62 Jordbruksminister ANN-CHRISTIN
          </note>
          <note type="speaker">
            NYKVIST (s):
          </note>
          <note>
            Fru talman! Sven-Erik Sjöstrand har ställt en rad frågor till
            mig om användning av försöksdjur. Frågorna rör begränsning av
            antalet använda försöksdjur, försöksdjurens lidande, alternativ
            till djurförsök, onödiga djurförsök, talerätt för djurskyddsorganisationer,
            kosmetikatester och den djurförsöksetiska prövningen.
          </note>
          <note>
            Användning av försöksdjur är en verksamhet som är omgärdad av
            detaljerade bestämmelser i den svenska lagstiftningen. Skälet
            är att verksamheten är komplicerad och att den kan innebära svåra
            etiska avvägningar. Djurskyddslagstiftningen innebär i sig en
            avvägning mellan å ena sidan behovet av att kunna använda djur
            och å andra sidan vårt ansvar mot djuren och deras välbefinnande.
            I regeringens skrivelse
          </note>
          <note>
            Användning av försöksdjur, finns en bred belysning om vad användningen
            innebär och en redogörelse för vad som pågår för att begränsa
            försöksdjursanvändningen. Vidare redogörs bland annat för bestämmelserna
            på området, den djurförsöksetiska prövningen och försöksdjursanvändningens
            ändamål och de resultat som kan uppnås.
          </note>
          <note>
            Regeringen har tillsammans med Statens jordbruksverk och Centrala
            försöksdjursnämnden (CFN)
          </note>
          <note>
            sedan slutet av 1990-talet tagit en rad initiativ i syfte att
            begränsa användningen av försöksdjur och stärka skyddet för de
            försöksdjur som används.
          </note>
          <note>
            Regeringen har sedan 1997 tillsatt flera utredningar inom försöksdjursområdet.
            Det senaste delbetänkandet Etisk prövning av djurförsök överlämnades
            till mig i december förra året och remissbehandlas nu under våren.
            Utredaren föreslår en rad åtgärder för att stärka prövningen,
            bland annat att nämnderna utökas med en ledamot som ska vara veterinär,
            att riktlinjer för den etiska prövningen antas och att rutiner
            för överblick och kontroll av djurförsöken utvecklas.
          </note>
          <note>
            De djurförsöksetiska nämnderna har en viktig uppgift i att granska
            ansökningar om att få använda försöksdjur. En nämnd ska vid prövningen
            bland annat ta hänsyn till å ena sidan försökets betydelse och
            å andra sidan lidandet för djuret. Nämnden ska avslå en ansökan
            om den inte kan anses vara angelägen från allmän synpunkt eller
            om det är möjligt att få likvärdig kunskap genom andra metoder.
            Den sökande ska särskilt ange om andra metoder än den valda kan
            användas för att uppnå syftet med försöket. CFN
          </note>
          <note>
            har, i samband med förordnanden av ledamöter, betonat vikten
            av att universiteten och läkemedelsindustrin föreslår ledamöter
            med särskild kunskap om alternativa metoder.
          </note>
          <note>
            Prövningen ska säkerställa att några "onödiga djurförsök" inte
            genomförs. Inom till exempel den biomedicinska forskningen är
            det ibland nödvändigt att använda försöksdjur för att söka ny
            kunskap. Syftet kan till exempel vara att hitta metoder för att
            behandla eller bota vissa sjukdomar hos människor eller djur.
            Vilken kunskap som i det långa loppet visar sig vara av avgörande
            betydelse kan, av naturliga skäl, inte avgöras på förhand. Alla
            aktörer som beviljar forskningsmedel bedömer projektens vetenskapliga
            kvalitet. Forskningen ska vara av intresse, relevans och nytta
            för samhället.
          </note>
          <note>
            I betänkandet Djurförsök som presenterades 1998
          </note>
          <note>
            framförde utredaren bland annat att arbetet med att begränsa
            försöksdjursanvändningen ska utgå från djurens situation och att
            det är speciellt viktigt att få bort de mest plågsamma försöken.
            Regeringen gav med anledning av detta CFN i uppdrag att utreda
            förutsättningarna för att göra en kvantifierad bedömning av smärta
            och andra obehag i samband med djurförsök. Därefter har CFN infört
            krav på klassificering av försöken i svårighetsgraderna ringa,
            måttlig respektive avsevärd.
          </note>
          <note>
            Jordbruksverket och CFN har i en åtgärdsplan för att stärka djurskyddet
            inom försöksdjursområdet bland annat aviserat nya föreskrifter
            om djurförsök.
          </note>
          <note>
            Sådana föreskrifter beslutades nyligen och träder i kraft den
            sista juni i år. Föreskrifterna innehåller bland annat bestämmelser
            om vissa typer av djurförsök, såsom produktion av antikroppar.
            I föreskrifterna finns även bestämmelser om djurförsök i undervisningen
            och förbud mot användning av vissa arter av primater.
          </note>
          <note>
            I Sverige utförs inga kosmetikatester. Inom EU
          </note>
          <note>
            har frågan om användning av försöksdjur för att testa kosmetika
            varit aktuell under många år. Nyligen har beslut fattats om att
            förbjuda testning av färdiga kosmetiska produkter. Förbudet träder
            i kraft nästa år.
          </note>
          <note>
            Marknadsföringsförbud mot djurtestad kosmetika och förbud att
            testa ingredienser träder i kraft så snart alternativa metoder
            är tillgängliga och senast sex år efter direktivets ikraftträdande.
          </note>
          <note>
            Anslagen för att utveckla alternativa metoder till djurförsök
            har kraftigt förstärkts. CFN har på regeringens uppdrag utarbetat
            en strategi för hur de utökade anslagen kan användas. CFN har
            därefter inrättat en särskild forskningskommitté för att granska
            projekten och ett vetenskapligt råd med svensk och internationell
            expertis för att göra den slutliga bedömningen.
          </note>
          <note>
            Jag har här redovisat en rad åtgärder som var och en bidragit
            till att stärka skyddet för försöksdjur och begränsa försöksdjursanvändningen.
            Säkerligen kommer det framöver att finnas behov av ytterligare
            åtgärder. Närmast kommer jag, då remissbehandlingen är genomförd,
            att ta ställning till förslagen i betänkandet Etisk prövning av
            djurförsök. I december ser jag fram emot att få ta del av förslagen
            i ett betänkande som kommer att fokusera på användningen av genetiskt
            modifierade djur.
          </note>
          <note type="speaker">
            Anf. 63 SVEN-ERIK SJÖSTRAND (v):
          </note>
          <note>
            Fru talman! Först vill jag tacka jordbruksministern för svaret.
            Men samtidigt måste jag säga att en del av mina frågor blivit
            obesvarade. Jag hoppas därför att ministern under denna debatt
            försöker att besvara frågorna.
          </note>
          <note>
            Djur är levande varelser med känslor som vi. De kan lika lite
            som människor behandlas som materiella ting som köps, säljs och
            transporteras som andra varor. Men aldrig tidigare i historien
            har människans kontroll över djuren och deras livsmiljö varit
            så genomgripande som den är i dag. Jag tycker att det är självklart
            att djur kan känna smärta och lida, inte bara i fysisk bemärkelse
            utan även i psykisk bemärkelse.
          </note>
          <note>
            Med denna syn på djur som jag har är användandet av djur i djurförsök
            ett etiskt problem. Djurförsök innebär en konflikt mellan olika
            individers intressen, mellan dem som på lång eller kort sikt kan
            ha nytta av djurförsöken och dem som utsätts för dem.
          </note>
          <note>
            I det mycket intressanta och välskrivna delbetänkandet Etisk
            prövning av djurförsök sägs det att för den som anser att djur
            inte kan lida måste djurförsök åtminstone sägas vara ett motsägelsefullt
            fenomen.
          </note>
          <note>
            Det som är motsägelsefullt består i att å ena sidan utgå från
            att människor och djur har tillräckligt stora biologiska likheter
            för att resultaten från djurförsök ska ge relevant kunskap om
            människor. Men å andra sidan hävdas det samtidigt att djur är
            så olika människor att det ur moralisk synvinkel inte spelar någon
            roll vad man gör med dem.
          </note>
          <note>
            Enligt djurskyddslagen ska djur skyddas mot onödigt lidande och
            sjukdom. Men om en djurförsöksetisk nämnd har godkänt användningen
            av försöksdjur ska man inte anse att de är utsatta för onödigt
            lidande eller sjukdom när de används.
          </note>
          <note>
            År 2001 användes enligt EU-definitionen ca
          </note>
          <note>
            270 000 försöksdjur i Sverige. Men med den svenska definitionen,
            som jag tycker att vi ska använda oss av, tillkommer ytterligare
            170 000 djur. Och man brukar säga att närmare en halv miljon djur
            används till olika försök i Sverige, och så har det varit i ganska
            många år.
          </note>
          <note>
            Användningen av försöksdjur är en komplicerad fråga som engagerar
            många människor. Fler och fler börjar ifrågasätta djurförsök.
            I denna grupp finns även forskare. Djurförsöks värde är ganska
            ofta begränsade på grund av att det finns olikheter mellan människor
            och djur. Och såvitt jag vet har det aldrig gjorts någon vetenskaplig
            utvärdering av djurförsöks verkliga värde. I dag finns det i ganska
            många fall alternativ till djurförsök, och jag kommer in på det
            lite senare.
          </note>
          <note>
            Men tyvärr utförs fortfarande djurförsök utan att de alternativa
            metoder som finns har prövats eller ens övervägts.
          </note>
          <note>
            Man brukar säga att det i de sju djurförsöksetiska nämnderna
            prövas ca 1 600 försök. Det är mycket få som avslås. Det kan man
            se historiskt. Statistiken säger att det har varit 30-40 avslag
            under de senaste åren, och ett tiotal av dessa avslag har grundats
            på att djuren skulle kunna utsättas för stor smärta eller lidande.
          </note>
          <note>
            I dag sker ingen återkoppling mellan besluten i de försöksdjursetiska
            nämnderna och vad de besluten leder till. Det skulle vara väldigt
            intressant att få en sådan återkoppling och utvärdering, för därmed
            skulle svar kunna ges på de frågor som speglats inför nämnden.
          </note>
          <note>
            Det finns alltså många frågor som vi kan diskutera i den här
            debatten. Jag hoppas att jag får fler svar på mina frågor.
          </note>
          <note>
            Anf. 64 Jordbruksminister ANN-CHRISTIN
          </note>
          <note type="speaker">
            NYKVIST (s):
          </note>
          <note>
            Fru talman! Jag håller med Sven-Erik Sjöstrand om att vi har
            ett etiskt dilemma när det gäller djurförsöken. Det är därför
            som vi under så lång tid har ägnat så mycket kraft åt att försöka
            hitta en etisk hållning i de här frågorna.
          </note>
          <note>
            Jag tror att försöksdjursfrågorna kommer att vara aktuella framöver.
            Vi får ju nya frågeställningar och nya problem att hantera. Därför
            känns det väldigt angeläget att jobba vidare med dessa frågor
            och att se till att vi har en god strategi för vårt arbete men
            också att ta fram statistik som beskriver hur vi använder djurförsöken.
          </note>
          <note>
            Under en lång tid har vi satsat på alternativ till djurförsöken,
            och vi har också gjort prioriteringar. En sådan tydlig prioritering
            för oss i Sverige är att vi inte testar kosmetika. Detta är en
            tydlig markering.
          </note>
          <note>
            Men i andra frågor som gäller människors och djurs hälsa har
            vi behov av grundforskning. Där har vi ett dilemma. Det går ju
            inte att säga att det vid varje tillfälle finns en alternativ
            metod. Jag tror också att vi får en ny diskussion när vi ska ta
            ställning till genmodifieringar. Där kommer nya frågeställningar
            att finnas med på dagordningen.
          </note>
          <note>
            Jag menar att den väg vi kan gå är att verkligen lyfta fram de
            etiska problemen och se till att vi satsar på de alternativa metoderna.
            Där har vi satsat avsevärda resurser under senare år, och just
            nu gäller det särskilda pengar till Centrala försöksdjursnämnden.
          </note>
          <note>
            Under en treårsperiod har 5, 10, 15 miljoner satsats på alternativa
            metoder. Vidare ska vi se till att vi jobbar på ett sådant sätt
            att vi minskar djurens lidande. Där vill jag understryka att man
            i dag klassar prövningen i tre olika grupper: ringa, måttligt
            och avsevärt lidande för djuren. Detta påverkar också de etiska
            nämndernas ställningstaganden. Det ska finnas en proportionalitet
            mellan forskningen och djurens lidande.
          </note>
          <note>
            Jag delar alltså uppfattningen att vi har ett etiskt dilemma
            som vi ska ta mycket allvarligt på och hantera ansvarsfullt. Men
            min slutsats är att vi också i fortsättningen kommer att ha den
            här diskussionen aktuell, för vi kan inte helt avstå från djurförsök.
          </note>
          <note type="speaker">
            Anf. 65 SVEN-ERIK SJÖSTRAND (v):
          </note>
          <note>
            Fru talman! Naturligtvis hade jag hoppats på att jordbruksministern
            skulle ha kunnat säga: Nu tar vi ett helhetsgrepp om frågan och
            försöker utarbeta en strategi för hur djurförsöken ska minska.
          </note>
          <note>
            Jag hade också hoppats att ministern skulle säga att det verkligen
            är önskvärt att djurrättsorganisationer - till exempel Djurens
            rätt, en organisation med
          </note>
          <note>
            40 000-45 000 medlemmar - hade haft rätt att överklaga besluten
            i de försöksdjursetiska nämnderna, för det känns orättvist som
            det nu är.
          </note>
          <note>
            I de försöksdjursetiska nämnderna - i dag finns det sju sådana
            i Sverige - är hälften forskare och hälften lekmän. Såvitt jag
            vet har många, dock inte alla, av dem med forskarbakgrund i många
            fall gjort djurförsök. Det är viktigt att vi för in i diskussionen
            varför det i de försöksdjursetiska nämnderna inte finns fler forskare
            som har forskat kring de alternativa metoderna. Såvitt jag vet
            finns det inga sådana men jag kan ha fel - och jag hoppas att
            jag har fel. Det borde vara mycket viktigt för regeringen att
            trycka på och också att utbilda folk och öka informationen i sammanhanget.
          </note>
          <note>
            Till exempel kan miljöorganisationer enligt miljöbalken ha rätt
            att överklaga vissa miljöbeslut, och det finns en önskan från
            djurrättsorganisationerna om att de också ska ha möjlighet att
            överklaga till domstol. I
          </note>
          <note>
            dag är det egentligen så att det är de försöksdjursetiska nämnderna
            som beslutar. Sedan har djurrättsorganisationerna inte särskilt
            mycket att göra.
          </note>
          <note>
            I onsdags hade Riksdagens djurskyddsforum - ett mycket fint nätverk
            här i huset - ett mycket intressant seminarium om alternativ till
            djurförsök. Bland annat berättade professor Roland Grafström,
            som är cancerforskare här i Sverige, hur han bedriver sin cancerforskning
            - utan djurförsök. Han är en av de forskare som har utvecklat
            alternativa metoder.
          </note>
          <note>
            På flera håll har kritiska forskare slutit sig samman i organisationer
            som arbetar mot användning av djur i försök. En tysk sådan organisation
            är Läkare mot djurförsök. Organisationen har funnits sedan
          </note>
          <note>
            1979 och samlar 300 läkare och naturvetare, som arbetar väldigt
            intensivt på området. De säger att användningen av djurmodeller
            inte är en lämplig metod för att utforska de skilda orsakerna
            bakom mänskliga sjukdomar eftersom det finns så många och är så
            komplicerat. Genetiska, psykologiska, näringsmässiga eller miljömässiga
            orsaker är några. Att se detta och att omsätta det hela på djur
            är väldigt svårt, säger många forskare.
          </note>
          <note>
            Det finns en mängd möjligheter, till exempel in vitro-system,
            som mer är provrörssystem. En del forskare säger att där finns
            mycket stora möjligheter.
          </note>
          <note>
            Man kan använda dessa system för att studera farmakologiska mekanismer,
            för att utvärdera giftighetsgraden och så vidare. Naturligtvis
            handlar det också om cellodling och cell- och vävnadsextrakt.
            En massa saker kan göras.
          </note>
          <note>
            Det är bra att Sverige under tre års tid har satsat
          </note>
          <note>
            10-15 miljoner men det behövs mycket mer. Det behövs ju också
            information och utbildning, och det behövs att man ute på universiteten
            får lära sig mycket mer om de alternativa metoderna. Vi behöver
            den här etiska diskussionen i samhället.
          </note>
          <note>
            Inte heller jag tror att vi helt kan få stopp på djurförsöken.
            Dock måste vi göra allt vi kan för att minimera dem och visa ett
            respektfullt handlande gentemot djuren.
          </note>
          <note>
            Anf. 66 Jordbruksminister ANN-CHRISTIN
          </note>
          <note type="speaker">
            NYKVIST (s):
          </note>
          <note>
            Fru talman! Jag delar Sven-Erik Sjöstrands syn.
          </note>
          <note>
            Vi måste satsa på de alternativa metoderna. Det är också det
            som jag har gett uttryck för här i dag. Vi är tydligen också överens
            om att vi inte helt klarar oss utan djurförsöken, även om vi skulle
            välkomna att vi klarade oss utan dessa.
          </note>
          <note>
            Vi behöver de här metoderna parallellt så att säga.
          </note>
          <note>
            I dag är det en mindre del av forskningen som lutar sig mot djurförsök.
            Enligt de siffror som jag har är det 10 % av den biomedicinska
            forskningen som har behov av djurförsök.
          </note>
          <note>
            Detta med att satsa på alternativa metoder är vi alltså överens
            om, och när vi ska använda oss av djurförsök gäller det att ha
            en organisation som har en sträng prövning. Det är något som vi
            har byggt upp under senare tid.
          </note>
          <note>
            När det gäller granskningen av de försöksdjursetiska nämnderna
            har vi ordningen att den som ansöker om tillstånd att få göra
            försök ska i sin ansökan också utveckla möjligheter till alternativa
            metoder.
          </note>
          <note>
            Som jag nämnde i mitt svar har Centrala försöksdjursnämnden i
            samband med förordnandet av ledamöter i de försöksdjursetiska
            nämnderna betonat vikten av att universiteten och läkemedelsindustrin
            föreslår ledamöter med särskild kunskap om de alternativa metoderna.
          </note>
          <note>
            När det gäller detta med möjligheter att föra talan mot de försöksdjursetiska
            nämndernas beslut kan jag nämna att vi gjorde om organisationen
            år 1998, något som innebar att de försöksdjursetiska nämndernas
            beslut ändrades. I stället för att vara rådgivande blev de bindande.
            I det sammanhanget fick vi också partssammansatta djurförsöksetiska
            nämnder. I nämnderna ingår bland de övriga ledamöterna forskare,
            försöksdjurstekniker och försöksdjurspersonal. Hälften består
            av lekmän, vilka kommer från djurskyddsorganisationer. Djurskyddsorganisationerna
            är representerade i nämnderna och deltar i de beslut som nämnderna
            fattar. Det ger oss inte möjligheter att införa en talerätt, för
            det skulle bli ett kolliderande system. Men vi har alltså gett
            djurskyddsorganisationerna den här möjligheten att genom representation
            i nämnderna ha ett inflytande på de ställningstaganden som görs
            i de djurförsöksetiska nämnderna.
          </note>
          <note type="speaker">
            Anf. 67 SVEN-ERIK SJÖSTRAND (v):
          </note>
          <note>
            Fru talman! Det är givetvis rätt som ministern säger, att djurskyddsorganisationerna
            är representerade.
          </note>
          <note>
            Det man kan göra är att reservera sig mot besluten, och det gör
            man, men det leder inte till att besluten ändras, utan man markerar
            bara en ståndpunkt. Jag tror att det skulle vara väldigt bra om
            vi fick in i de djurförsöksetiska nämnderna betydligt fler forskare
            som har kompetens om de alternativa metoderna.
          </note>
          <note>
            Men de signalerna har inte riktigt gått ut. Det vore väldigt
            bra om vi mycket klart skulle säga det på högskolor och universitet.
            Om det fanns fler alternativforskare i nämnderna skulle kontaktytan
            ut mot den värld där man arbetar med alternativmetoder öka väldigt
            markant, och det är det som är viktigt. Då hade vi kanske fått
            ned de traditionella djurförsöken och minskat djurens lidande.
          </note>
          <note>
            Påtryckningar från den aktiva allmänheten och aktiva djurrättsorganisationer
            har tvingat fram alternativ till djurförsök. Fler och fler vetenskapsmän
            inser i dag att dessa metoder är billigare, snabbare och mer pålitliga
            och därmed egentligen mer vetenskapliga än djurförsök. Men det
            finns tyvärr de - och de är rätt starka - som med näbbar och klor
            gör allt för att motarbeta djurrättsidéer. Då tänker jag på vissa
            djurförsök och läkemedelsföretag. Det viktigaste skälet till att
            vetenskapsmän försvarar experiment på djur är att de själva tjänar
            på verksamheten. Läkemedelsföretag har ett ekonomiskt intresse
            av att använda djur för att skydda sig mot skadeståndsanspråk.
            Till exempel vid medicinska skador på människor kan företaget
            inte dras inför rätta om alla de djurtest för krävs har gjorts.
          </note>
          <note>
            Men vi är nu överens om att vi måste försöka utveckla de alternativa
            metoderna. Vi måste satsa mer där. Jag välkomnar det arbete som
            jordbruksministern avser att göra och hoppas att vi tillsammans
            kan arbeta vidare.
          </note>
          <note>
            Anf. 68 Jordbruksminister ANN-CHRISTIN
          </note>
          <note type="speaker">
            NYKVIST (s):
          </note>
          <note>
            Fru talman! Givetvis utgår vi från en försiktighetsprincip. Vi
            har byggt upp vårt system så att vi kan ställa mycket höga krav
            på dokumentation. Det ska inte vara möjligt att bedriva onödiga
            djurförsök.
          </note>
          <note>
            Jag nämnde att jag har fått ett betänkande före jul med namnet
            Etisk prövning av djurförsök. Det finns en rad förslag i det betänkandet
            som har bäring på det som vi nu diskuterar, bland annat att ställa
            högre krav på sökanden att komma in med uppgifter som nämnder
            behöver. Vi har också synpunkter från utredaren att vi bör använda
            oss av möjligheten att skicka ut ansökan på remiss till andra
            intressenter. Det finns en idé om att vi ska föra etiska diskussioner
            och också att vi ska få förtydligande beslut som underlättar tillsynsmyndigheternas
            arbete.
          </note>
          <note>
            Det finns en rad förslag från utredaren som vi nu remissbehandlar,
            och jag hoppas kunna lägga fram förslag där vi tar nya steg för
            att få goda riktlinjer och kunna jobba vidare för att minimera
            användningen av djurförsök.
          </note>
          <note>
            Överläggningen var härmed avslutad.
          </note>
          <note>
            11 § Anmälan om extra suppleant i sammansatta konstitutions-
            och utrikesutskottet
          </note>
          <note>
            Andre vice talmannen anmälde att Alice Åström
          </note>
          <note>
            (v) valts till extra suppleant i sammansatta konstitutions- och
            utrikesutskottet från och med den 25 mars.
          </note>
          <note>
            12 § Anmälan om inkomna faktapromemorior om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM58 Förslag till rambeslut om handel med mänskliga
            organ till justitieutskottet
          </note>
          <note>
            2002/03:FPM59 Ne bis in idem till justitieutskottet
          </note>
          <note>
            13 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2002/03:U10 till utrikesutskottet
          </note>
          <note>
            2002/03:Fi11 till finansutskottet
          </note>
          <note>
            2002/03:L15 och L16 till lagutskottet
          </note>
          <note>
            2002/03:Sk5 till skatteutskottet
          </note>
          <note>
            2002/03:K6 och K7 till konstitutionsutskottet
          </note>
          <note>
            2002/03:U9 till utrikesutskottet
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 2002/03:80 Ny sambolag
          </note>
          <note>
            2002/03:L17 av Yvonne Andersson m.fl. (kd)
          </note>
          <note>
            2002/03:L18 av Jan Ertsborn m.fl. (fp)
          </note>
          <note>
            med anledning av prop. 2002/03:93 Vissa frågor inom spelområdet
            m.m.
          </note>
          <note>
            2002/03:Kr1 av Kent Olsson m.fl. (m)
          </note>
          <note>
            2002/03:Kr2 av Lennart Kollmats m.fl. (fp)
          </note>
          <note>
            2002/03:Kr3 av Gunilla Tjernberg m.fl. (kd)
          </note>
          <note>
            med anledning av prop. 2002/03:96 Skattefri kapitalvinst och
            utdelning på näringsbetingade andelar
          </note>
          <note>
            2002/03:Sk6 av Marie Engström och Per Rosengren (v)
          </note>
          <note>
            2002/03:Sk7 av Per Landgren m.fl. (kd)
          </note>
          <note>
            2002/03:Sk8 av Lennart Hedquist m.fl. (m)
          </note>
          <note>
            2002/03:Sk9 av Anna Grönlund m.fl. (fp)
          </note>
          <note>
            med anledning av prop. 2002/03:98 Åtgärder för att främja byggande
            av mindre hyresbostäder och studentbostäder
          </note>
          <note>
            2002/03:Bo9 av Carina Adolfsson Elgestam (s)
          </note>
          <note>
            2002/03:Bo10 av Rigmor Stenmark m.fl. (c)
          </note>
          <note>
            2002/03:Bo11 av Marietta de Pourbaix-Lundin m.fl. (m)
          </note>
          <note>
            2002/03:Bo12 av Göran Hägglund m.fl. (kd)
          </note>
          <note>
            2002/03:Bo13 av Nina Lundström m.fl. (fp)
          </note>
          <note>
            med anledning av prop. 2002/03:106 Administrativa avgifter på
            skatte- och tullområdet, m.m.
          </note>
          <note>
            2002/03:Sk10 av Ulf Sjösten m.fl. (m, fp, kd, c)
          </note>
          <note>
            med anledning av prop. 2002/03:109 Sjösäkerhet
          </note>
          <note>
            2002/03:T8 av Erling Bager m.fl. (fp)
          </note>
          <note>
            2002/03:T9 av Kent Olsson (m)
          </note>
          <note>
            2002/03:T10 av Johnny Gylling m.fl. (kd)
          </note>
          <note>
            med anledning av prop. 2002/03:115 Europa-Medelhavsavtalet mellan
            Europeiska gemenskapen och dess medlemsstater och Algeriet
          </note>
          <note>
            2002/03:U11 av Carl B Hamilton m.fl. (fp)
          </note>
          <note>
            med anledning av förs. 2002/03:RR10 Riksdagens revisorers förslag
            angående styrningen av AMS
          </note>
          <note>
            och länsarbetsnämnderna
          </note>
          <note>
            2002/03:A6 av Anders G Högmark m.fl. (m)
          </note>
          <note>
            2002/03:A7 av Annelie Enochson m.fl. (kd)
          </note>
          <note>
            2002/03:A8 av Margareta Andersson m.fl. (c)
          </note>
          <note>
            2002/03:A9 av Erik Ullenhag m.fl. (fp)
          </note>
          <note>
            Skatteutskottets betänkanden
          </note>
          <note>
            2002/03:SkU9 Allmänna motioner om fastighets- och förmögenhetsbeskattning
          </note>
          <note>
            2002/03:SkU11 Allmänna motioner om punktskatter
          </note>
          <note>
            Justitieutskottets betänkande
          </note>
          <note>
            2002/03:JuU11 Våldsbrott och brottsoffer
          </note>
          <note>
            Sammansatta konstitutions- och utrikesutskottets betänkande
          </note>
          <note>
            2002/03:KUU1 Europeiska unionens framtidsfrågor -
          </note>
          <note>
            ett konstitutionellt fördrag för EU
          </note>
          <note>
            Försvarsutskottets betänkande
          </note>
          <note>
            2002/03:FöU2 Tjänstgöringsskyldighet i internationell verksamhet
          </note>
          <note>
            Socialutskottets betänkande
          </note>
          <note>
            2002/03:SoU14 Behandling av personuppgifter inom socialtjänsten
          </note>
          <note>
            Näringsutskottets betänkande
          </note>
          <note>
            2002/03:NU7 Vissa näringspolitiska frågor
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 4 april
          </note>
          <note>
            2002/03:751 av Inger Lundberg (s) till utrikesminister Anna Lindh
          </note>
          <note>
            Respekt för svenska medborgare
          </note>
          <note>
            2002/03:752 av Carina Hägg (s) till statsrådet Jan O
          </note>
          <note>
            Karlsson
          </note>
          <note>
            Globala fonden
          </note>
          <note>
            2002/03:753 av Ina Järlesjö (kd) till statsrådet Ulrica
          </note>
          <note>
            Messing
          </note>
          <note>
            Lag om cykelhjälmstvång
          </note>
          <note>
            2002/03:754 av Eva Arvidsson (s) till statsrådet Ulrica Messing
          </note>
          <note>
            Väg 73
          </note>
          <note>
            2002/03:755 av Gunilla Wahlén (v) till statsrådet
          </note>
          <note>
            Ulrica Messing
          </note>
          <note>
            Retroaktiv omtolkning av bidragsregler
          </note>
          <note>
            2002/03:756 av Anneli Särnblad Stoors (s) till justitieminister
            Thomas Bodström
          </note>
          <note>
            Jämställdhet inom polisen
          </note>
          <note>
            2002/03:757 av Lars U Granberg (s) till justitieminister Thomas
            Bodström
          </note>
          <note>
            Straff vid rattfylleribrott
          </note>
          <note>
            2002/03:758 av Kalle Larsson (v) till statsrådet Mona
          </note>
          <note>
            Sahlin
          </note>
          <note>
            Folkbildningens roll för ökad integration
          </note>
          <note>
            2002/03:759 av Marie Wahlgren (fp) till utbildningsminister Thomas
            Östros
          </note>
          <note>
            Kvalificerad yrkesutbildning
          </note>
          <note>
            2002/03:760 av Helena Zakariasén (s) till statsrådet
          </note>
          <note>
            Berit Andnor
          </note>
          <note>
            Bostadsbidrag
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 8 april.
          </note>
          <note>
            16 § Kammaren åtskildes kl. 12.35.
          </note>
          <note>
            Förhandlingarna leddes av tredje vice talmannen från sammanträdets
            början till och med 7 § anf. 40 (delvis) och av andre vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
