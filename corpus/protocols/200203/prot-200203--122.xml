<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--122</head>
          <docDate when="2003-06-13">2003-06-13</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------------
          </note>
          <note>
            1 § Partiledardebatt
          </note>
          <note type="speaker">
            Anf. 1 BO LUNDGREN (m):
          </note>
          <note>
            Herr talman! Sverige är de förlorade möjligheternas land.
          </note>
          <note>
            För någon vecka sedan meddelade EU-
          </note>
          <note>
            kommissionen att elva av de 15 medlemsländerna nu har högre välstånd
            än Sverige. I förrgår kom ytterligare en bekräftelse. Tidskriften
            The Economist påminde om att Sverige i dag är det fattigaste landet
            i
          </note>
          <note>
            Norden.
          </note>
          <note>
            För bara trettio år sedan var det tvärtom. Sverige var ett av
            de rikaste länderna i världen. Men de goda förutsättningar vi
            då hade togs inte till vara. Tvärtom har politiken sedan dess
            oftast slösat bort möjligheterna - för enskilda människor och
            för hela samhället.
          </note>
          <note>
            Goda tider har inte använts för att lägga grunden för att klara
            sämre tider bättre. Klimatet för arbete, företagande och kunskap
            - grunden för välfärd - har blivit allt sämre. Det leder i sin
            tur till att färre arbetar och att fler behöver försörjas. Det
            är grundorsaken till att vallöftena sviks och skatterna ändå höjs.
            När för få arbetar måste de som arbetar betala mer.
          </note>
          <note>
            Andelen svenskar som arbetar är i dag inte större än för tio
            år sedan. Och då befann vi oss mitt i den kris som följde när
            åttiotalets spekulationsbubbla brast. Varje dag är det en och
            en halv miljon människor som inte går till jobbet. Och det blir
            värre.
          </note>
          <note>
            Varslen duggar tätt i hela vårt land. AMS förutspår redan en
            fortsatt ökning av arbetslösheten långt in på nästa år.
          </note>
          <note>
            Den sedan några år exploderande sjukfrånvaron och de ökande förtidspensioneringarna
            är ett slöseri med människors förmåga, ett slöseri som betalas
            av hushållen. I genomsnitt måste varje hushåll betala
          </note>
          <note>
            2 500 kr varje månad för att täcka kostnaderna för detta vansinniga
            slöseri.
          </note>
          <note>
            I Sverige lever en växande grupp medborgare som hänvisas till
            att vara permanent sjukskrivna, arbetslösa eller beroende av bidrag
            för sin försörjning. Det politiska systemet skapar fler återvändsgränder
            än det öppnar för alternativ och möjligheter.
          </note>
          <note>
            Regeringen står för det mesta handfallen eller än värre: Man
            driver igenom förslag som förvärrar situationen. Ett exempel är
            den förlängda sjuklöneperiod som beslutades i förrgår här i riksdagen.
          </note>
          <note>
            Det kan inte vara politikens uppgift att förverkliga människors
            livsdröm. Men det är politikens ansvar att så långt möjligt skapa
            förutsättningar för att varje människa ska kunna utveckla sin
            förmåga.
          </note>
          <note>
            Mandatperiod efter mandatperiod har jag, och många andra, stått
            i denna talarstol och pekat på de många möjligheter som varje
            dag går förlorade i ett socialdemokratiskt Sverige.
          </note>
          <note>
            Välstånd och vår förmåga att finansiera gemensamma åtaganden
            skapas av det arbetande Sverige: av löntagare och företagare och
            av lärare, forskare och entreprenörer - inte av politiker i Rosenbad,
            här på
          </note>
          <note>
            Helgeandsholmen eller i kommuner och landsting.
          </note>
          <note>
            Det är människor av kött och blod runtom i Sverige som avgör
            om vi ska kunna återta vår plats i välståndsligan, om vi ska kunna
            bygga den skola som kan ge alla elever framtidshopp och om vi
            ska kunna se fram emot att få leva allt längre i trygg förvissning
            om att sjukvården och äldreomsorgen finns där - med kvalitet -
            när den behövs.
          </note>
          <note>
            Den uppgift vi politiker har är nog så viktig. Den handlar om
            att skapa goda förutsättningar för arbete och företagande, för
            kunskap och kreativitet. Här sviker Socialdemokraterna skändligen,
            och det är ett betydligt värre svek än svikna vallöften.
          </note>
          <note>
            När svensk ekonomi utvecklas väl i en högkonjunktur slår sig
            Socialdemokraterna gärna för bröstet, för att när det går sämre
            skylla på den internationella lågkonjunkturen. Men Sveriges grundläggande
            problem är desamma, oavsett konjunktur. Hade våra problem varit
            konjunkturella hade vi ju inte gått från att vara ett av världens
            rikaste länder till att vara Nordens fattigaste.
          </note>
          <note>
            Krångel, regleringar, hög skatt på arbete och överbeskattning
            av företagande gör att vi har för få företag och för få jobb.
          </note>
          <note>
            Göran Persson har liknat den svenska ekonomin vid en humla som,
            okunnig om fysikens lagar, lyckas lyfta och flyga med sin oproportionerliga
            kropp. I
          </note>
          <note>
            viss mån har väl Göran Persson rätt. Precis som humlan flyger
            utvecklas svensk ekonomi långsamt, osäkert och vingligt. Men där
            slutar likheterna. Medan humlan lyckas hålla sin trinda kropp
            i luften drösar svensk ekonomi gång på gång i backen, och det
            är medborgarna som får betala priset för Göran
          </note>
          <note>
            Perssons missuppfattning.
          </note>
          <note>
            Herr talman! Sverige behöver fler jobb och fler som jobbar. Här
            ligger den stora politiska utmaningen för de kommande åren. Ska
            den kunna mötas krävs omtänkande och förnyelse. Det krävs en politik
            som skapar bättre förutsättningar för både företagande och arbete.
            Det handlar om att förenkla reglerna för att starta och driva
            företag. Det handlar om att sluta överbeskatta det företagande
            som utgör själva ryggraden i svensk ekonomi. Det handlar om att
            se till att skillnaden mellan vad människor får ut av att arbeta
            och av att inte arbeta ökar. Skatten på arbete och utbildning
            måste sänkas. Det ska alltid löna sig mer att gå till jobbet än
            att leva på bidrag. En sådan politik skapar en positiv ekonomisk
            spiral samtidigt som den enskilde medborgarens makt över sitt
            liv ökar.
          </note>
          <note>
            Herr talman! En viktig del i den förnyelse som
          </note>
          <note>
            Sverige behöver är att införa euron som valuta. Det underlättar
            handel och skapar bättre förutsättningar för framför allt små
            och medelstora företag.
          </note>
          <note>
            Det är bra att Socialdemokraterna nu har tagit ställning klart
            och tydligt för euron. Oavsett politisk inriktning, oavsett politiska
            skiften nu och i framtiden, bidrar euron till en bättre ekonomisk
            utveckling och större inflytande för Sverige när det nya Europa
            formas.
          </note>
          <note>
            För Sverige väger de fördelar som följer med en gemensam valuta
            över. Vårt välstånd har alltid varit beroende av framgångsrik
            handel med vår omvärld.
          </note>
          <note>
            Det är självklart att handeln blir enklare med samma valuta i
            i stort sett hela Europa. När handeln blir enklare ökar den i
            omfattning, och jag tror att var och en inser att det i sin tur
            leder till högre tillväxt, bättre förutsättningar för välstånd
            och bättre förutsättningar för att finansiera gemensamma åtaganden.
          </note>
          <note>
            Efter den 14 september är det inte längre möjligt för Sverige
            att stå vid sidan av det övriga Europa och
          </note>
          <note>
            "vänta och se". Om tre månader tar vi ställning. Och oavsett
            utgången kommer Sverige att förändras. Efter folkomröstningen
            lever vi i endera ett Ja-Sverige eller i ett Nej-Sverige, och
            det kommer att prägla Sverige och svensk politik för lång tid
            framöver.
          </note>
          <note>
            I ett Nej-Sverige blir det större spelrum för de isolationistiska
            och tillväxtfientliga strömningar som huvudsakligen hittas i den
            extrema politikens utkanter. Det är dessa krafter som kommer att
            vara de stora segrarna vid ett nej efter folkomröstningen i höst.
          </note>
          <note>
            Ett nej kommer att kosta oss i försämrade ekonomiska förutsättningar
            för Sverige och i förlorat politiskt inflytande över Europas utveckling.
          </note>
          <note>
            I ett Ja-Sverige stärks inte bara förutsättningarna för handel
            och företagande. Euron gör det enklare för människor att mötas
            över nationsgränserna.
          </note>
          <note>
            Den gemensamma valutan kommer att kunna utgöra det fundament
            som förankrar Sverige i det europeiska samarbetet. Den är en avgörande
            del av den
          </note>
          <note>
            Europatanke som vi moderater fört fram i svensk politik sedan
            tidigt 60-tal.
          </note>
          <note>
            Europas framtid ska byggas på fred, frihandel och marknadsekonomi
            - tre faktorer som tillsammans ger de bästa förutsättningarna
            för att ekonomierna på vår kontinent ska växa tillsammans - inte
            på varandras bekostnad.
          </note>
          <note>
            Att välja bort de möjligheter som euron ger är att ge Sverige
            ett sämre utgångsläge än övriga länder inom unionen. I dag exporteras
            varannan svensktillverkad vara till något annat land inom euroområdet.
          </note>
          <note>
            Att stå utanför eurosamarbetet är redan i dag ett handelshinder
            för svenska företag.
          </note>
          <note>
            De nationalekonomiska argumenten för och emot euron må vara komplicerade,
            men det politiska ställningstagandet är i grunden enkelt: ett
            ja i folkomröstningen ger oss samma möjlighet som övriga Europa.
          </note>
          <note>
            Ett nej ställer oss utanför. Svårare än så är det inte.
          </note>
          <note>
            Herr talman! Efter dagens debatt börjar riksdagens sommaruppehåll.
            Men de månader som riksdagen inte formellt sammanträder är denna
            gång minst lika viktiga för Sveriges politiska utveckling och
            ekonomiska utveckling som när riksdagen är samlad.
          </note>
          <note>
            Under de kommande tre månaderna kommer eurokampanjen att dominera
            politiken. När vi samlas igen vet vi hur svenska folket svarade
            på den fråga riksdagen ställt.
          </note>
          <note>
            Sedan kommer debatten om vilken politik som är bäst för Sverige
            att fortsätta här i kammaren. Men under de kommande sommarmånaderna
            är uppgiften för alla oss i denna kammare och runtom i landet
            som tror på samarbete över gränserna och välstånd genom frihandel
            att bidra till att Sverige inför euron som valuta.
          </note>
          <note>
            (Applåder)
          </note>
          <note>
            Anf. 2 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det är rätt att jag har använt bilden med humlan.
            Lyssnade man på alla nyliberala ekonomer och moderater skulle
            det inte gå att ha en ekonomisk tillväxt om man har hög skatt.
            Vi har hög skatt i Sverige. Vi har haft en bättre tillväxt i vårt
            land sedan 1994 då den här regeringen tillträdde än vad
          </note>
          <note>
            OECD-snittet och vad EU-snittet har haft. Den humlan skulle inte
            kunna flyga, lika fullt göra den det. Det är Sverige. Men strunt
            i Sverige. Titta på Danmark, titta på Norge, titta på Finland
            som också ligger väldigt högt, högre än vi i vissa avseenden.
            Danmark, som placerar sig fyra i välståndsligan, har världens
            näst högsta skatter. Norge placerar sig överst i välståndsligan
            och har nr 5 vad gäller skattetryck i världen. Varför flyger de
            ekonomierna? Det är den saken vi har diskuterat. Är det någonting
            som The Economist visar är snarast motsatsen mot vad Bo Lundgren
            påstår, nämligen att länder med högt skatteuttag hävdar sig alldeles
            utomordentligt väl vad gäller tillväxt och välstånd. Det är Sverige
            ett exempel på, men också glädjande nog våra nordiska grannländer.
            Det är det det handlar om, det är det som studier visar.
          </note>
          <note>
            (Applåder)
          </note>
          <note type="speaker">
            Anf. 3 BO LUNDGREN (m) replik:
          </note>
          <note>
            Herr talman! Sveriges höga skatter är ett av många problem. Krångel
            och regleringar är andra. Jag förstår att Göran Persson är stolt
            över att han som statsminister leder en regering som tar ut världens
            allra högsta skatter av medborgarna, de allra högsta skatterna
            från låginkomsttagare. Det är de skatter som gör att människor
            blir bidragsberoende, de skatter som gör att människor känner
            att man inte får valuta för sina skattepengar - världens högsta
            skatter men ändå problem i skolan, i omsorgen och lite varstans.
          </note>
          <note>
            Hade det varit så att höga skatter som löste de problemen hade
            vi inte haft så stora problem som vi faktiskt har. Fråga människorna
            runtom i landet!
          </note>
          <note>
            Sedan finns ändå det tillfälligheter och annat som avgör både
            det ena och det andra, jag sade ju det. Så fort vi haft en tillfällig
            högkonjunktur så är det politikens förtjänst, men blir det en
            sämre tid är det någon annan som har ställt till det. Det är ungefär
            som när vi tittar på en landslagstävling. Vi är väldigt bra när
            vi vinner, men de är inte så bra när de förlorar. Det är lite
            grann av samma som gäller för socialdemokratin.
          </note>
          <note>
            Jag skulle vilja ställa en fråga till Göran Persson som borde
            bekymra honom. Antalet människor som jobbar är det som avgör våra
            förutsättningar, välstånd och finansiering av de gemensamma åtagandena.
            En och en halv miljon människor, Göran Persson, går inte till
            jobbet varje dag, inte fler i jobb i dag än mitt i den kris som
            vi hade i början av 90-talet. Skrämmer inte det Göran Persson?
            Är det inte dags för en omprövning för att göra det bättre för
            företagande, göra det bättre för arbete? Vi behöver ett arbetande
            Sverige.
          </note>
          <note>
            (Applåder)
          </note>
          <note>
            Anf. 4 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag är inte stolt per definition över höga skatter
            - det vore ju fånigt. Ingen vill betala en krona för mycket i
            skatt av dem som sitter här inne eller av dem som ser på TV och
            följer debatten. Frågan är hur vi använder skattepengarna. Vad
            vi menar är att vi kan ta ut en hög skatt, använda skattepengarna
            effektivt och på så sätt se till att hela Sverige utvecklas och
            alla som bor i vårt land får en chans att utvecklas. På så sätt
            får vi ett bättre Sverige som växer kraftigare och som har bättre
            framtidsutsikter.
          </note>
          <note>
            Solidaritet skulle det också kunna beskrivas som. Det är vad
            det handlar om.
          </note>
          <note>
            Det är två samhällssyner som står mot varandra, den som vi representerar
            och den som Moderaterna torgför. Vi kan hävda att vår samhällsmodell
            har gett ett av de bäst utvecklade länderna i världen, trots höga
            skatter. Är inte Sverige då en förebild titta på
          </note>
          <note>
            Danmark, världens näst högsta skatter och topp i tillväxtligan,
            eller titta på Norge, också bland världens högsta skatter och
            ändock god utveckling. Det är ni som har problemet som hävdar
            motsatsen, att det är de låga skatterna som ger goda samhällen.
            Det finns många samhällen med låga skatter som är förfärande till
            sin struktur och som består av motsättningar, spänningar, tappade
            livschanser för de många människorna i dessa samhällen, men låga
            skatter ha de. Det är ingen välsignelse, Bo Lundgren.
          </note>
          <note>
            Vi har en hög sysselsättningsgrad i Sverige, flera arbetar i
            Sverige än i något annat land. Jag plågas av alla dem som fortfarande
            är arbetslösa. Ja, så är det för en socialdemokrat. Det är ingenting
            vi är glada över. Vi plågas av alla dem som är sjukskrivna. Det
            måste bli en ändring, självklart. Men vi ska inte dölja det faktum
            att vi jämfört med andra ändock har en betydligt bättre utveckling.
            Det är centralt.
          </note>
          <note>
            (Applåder)
          </note>
          <note type="speaker">
            Anf. 5 BO LUNDGREN (m) replik:
          </note>
          <note>
            Herr talman! Det var 1970 som Sverige började avvika. Det var
            då Gunnar Sträng talade, inte i denna kammare utan i en annan,
            och lovade två tredjedelar av svenska folket sänkt skatt, och
            det blev höjd skatt för alla. Det var under de första åren av
            70-talet som vi började få en svällande offentlig sektor. Skattepengarna
            drösade in och användes på ett sätt som skapade inlåsningar och
            besvärligheter, sämre tillväxt och en mängd problem.
          </note>
          <note>
            Fakta kvarstår. 1970 var vi ett av världens rikaste länder, Nordens
            rikaste land. Nu är vi Nordens fattigaste land, vi är ett land
            som har tappat i förhållande till andra. Det är inte bara skatterna,
            Göran Persson.
          </note>
          <note>
            Det är också skatter, det är krångel, regleringar och för mycket
            politik. Släpp loss människors kreativitet, se till att ta in
            tillräckligt mycket skatter för att kunna finansiera de gemensamma
            åtaganden som behövs, en bra skola för alla och en sjukvård utan
            köer. Vi har köer och vi har en skola som tyvärr visar alltför
            dåliga resultat. För några veckor sedan kom ytterligare larmrapporter
            från gymnasieskolan: färre som klarade sig, färre som fick det
            utgångsläge man behöver för att klara livet.
          </note>
          <note>
            Men skatterna är för höga. Låt fler jobba, gör det lättare att
            bli företagare och att driva företag, gör det lättare att arbeta,
            bland annat genom att sänka skatten men också genom att minska
            krångel. Det är vad som behövs, Göran Persson. Vi är Nordens fattigaste
            land.
          </note>
          <note>
            Vi moderater vill föra en politik som gör att vi åter kan bli
            Nordens rikaste land.
          </note>
          <note>
            (Applåder)
          </note>
          <note type="speaker">
            Anf. 6 ULLA HOFFMANN (v) replik:
          </note>
          <note>
            Herr talman! Göran Persson tog upp att vi har haft bättre tillväxt
            i Sverige sedan 1994. Det gäller hela
          </note>
          <note>
            OECD-området och också EU-länderna. Jag har en fråga som gäller
            just detta till Bo Lundgren.
          </note>
          <note>
            I dag har vi en egen flytande växelkurs. Hamnar vi i en hög-
            eller lågkonjunktur kommer marknaden automatiskt att anpassa kronans
            växelkurs till Sveriges specifika ekonomiska situation. På det
            sättet dämpas konjunkturen automatiskt. Den så att säga pyser
            ut lite grann genom växelkursen.
          </note>
          <note>
            Går vi med i EMU ersätts den marknaden av en centralplanerad
            likriktad tvångströja. Det går per definition inte att anpassa
            växelkursen till det enskilda landets situation. Tyskland är ett
            bra exempel på vad det riskerar att leda till.
          </note>
          <note>
            Hade det haft en egen valuta med flytande växelkurs hade marknaden
            anpassat den till dess specifika situation. I stället sitter Tyskland
            i dag fast i en allt värre lågkonjunktur och saknar effektiva
            verktyg för att ta sig ur den situationen.
          </note>
          <note>
            Jag har två frågor till Bo Lundgren. Den ena är att jag faktiskt
            undrar varför du föredrar centralplanerade fastlåsta växelkurser
            i Europa i stället för en egen flexibel valuta som låter marknaden
            hjälpa till att jämna ut konjunkturskillnader mellan länderna.
          </note>
          <note>
            Sedan skulle jag också vilja veta vilka råd du har att ge till
            Tyskland om hur det ska gå till väga för att ta sig ur sin kris
            nu när det inte har en egen växelkurs och en egen räntepolitik.
          </note>
          <note type="speaker">
            Anf. 7 BO LUNDGREN (m) replik:
          </note>
          <note>
            Herr talman! Visst låter det vackert när Ulla
          </note>
          <note>
            Hoffmann talar om flexibel växelkurs. Låt oss se sanningen i
            vitögat. Det handlar ju om en sjunkande kurs.
          </note>
          <note>
            När jag läste nere i Lund för 30 år sedan, lite drygt måste jag
            erkänna, kostade en dansk krona 70
          </note>
          <note>
            öre. I dag är det 1 kr och 20 öre, 1 kr och 25 öre eller
          </note>
          <note>
            1 kr och 30 öre. Det Ulla Hoffmann talar är att man döljer politiska
            misslyckanden genom att svenska folket får sämre välstånd genom
            att vår valuta blir mindre värd. Så vill jag inte ha det.
          </note>
          <note>
            Det är bra med fast valuta. Det är bra att vi kommer att få en
            stabilitet. Det underlättar handel och gör allt det som gör att
            ekonomin kan växa. Det är därför det är så bra att vi har en rätt
            bred politisk enighet i den här kammaren bland de stora partierna
            att detta är viktigt och väsentligt.
          </note>
          <note>
            Vad har jag för råd till Tyskland? För det första att ta itu
            med strukturproblemen. Det börjar man så sakteliga göra. Använd
            finanspolitiken om det behövs. Det går alldeles utmärkt. Det är
            lite märkligt att
          </note>
          <note>
            Ulla Hoffmann nu talar om Tyskland för att identifiera Tyskland
            med euron. Tysklands problem har inte med euron att göra, tvärtom.
          </note>
          <note>
            Peter Sutherland som är irländare och har varit verksam i många
            olika funktioner var i Stockholm häromdagen, kanske i går, och
            berättade om ett Irland som växer mycket snabbt och har dragit
            nytta av euron. Euron är bra för små länder, inte minst för
          </note>
          <note>
            Irland, och naturligtvis också för Sverige.
          </note>
          <note>
            (Applåder)
          </note>
          <note type="speaker">
            Anf. 8 ULLA HOFFMANN (v) replik:
          </note>
          <note>
            Herr talman! Jag kan bara konstatera att Bo
          </note>
          <note>
            Lundgren inte svarar på min fråga om vad det är som har gjort
            att ni har gjort den svängning som ni har gjort när det gäller
            marknaden kontra en fast växelkurs. Nu talar Bo Lundgren om strukturproblem.
            Jag tycker att du ska vara lite mer specifik. Vad är det för strukturproblem
            du talar om? Kan du tala om det för kammaren?
          </note>
          <note>
            Jag håller med dig om att Tyskland problem inte enbart kan skyllas
            på EMU. Men det faktum att det inte kan åtgärda dem, att det inte
            kan göra någonting åt dem, att det inte har växelkursen och det
            inte själv kan se till att ändra räntan, och så vidare, har faktiskt
            med EMU att göra. Det har förlorat sin penningpolitik genom att
            det har gått med i EMU.
          </note>
          <note>
            Jag håller med dig om att Tysklands problem inte har enbart med
            EMU att göra. Men att det saknar sina verktyg och inte kan göra
            någonting åt det beror faktiskt på EMU.
          </note>
          <note type="speaker">
            Anf. 9 BO LUNDGREN (m) replik:
          </note>
          <note>
            Herr talman! Det är möjligt att Ulla Hoffmann inte har så många
            verktyg i sin verktygslåda. Men i övrigt finns det.
          </note>
          <note>
            Om inte penningpolitiken är nationell är finanspolitiken nationell
            och kommer att förbli nationell.
          </note>
          <note>
            Skulle det behövas stabiliseringspolitiska insatser går det alldeles
            utmärkt. Tyskland problem är strukturella. Det är det gamla skråväsendet
            som nästan lever kvar i många avseenden. Det finns mycket som
            behöver göras för att få både tysk och svensk ekonomi att fungera
            bättre.
          </note>
          <note>
            Men Ulla Hoffmann vill helst köra med de nationalekonomiska lite
            komplicerade argumenten. När det gäller det som verkligen har
            med politiken och euron att göra - ökat inflytande och större
            handel -
          </note>
          <note>
            värjer sig det isolationistiska Vänsterpartiet. Då vill man sluta
            in i sig själv. Då vill man inte vara med att bygga det nya Europa.
          </note>
          <note>
            (Applåder)
          </note>
          <note type="speaker">
            Anf. 10 MAUD OLOFSSON (c) replik:
          </note>
          <note>
            Herr talman! Det är intressant att höra Bo Lundgren tala om att
            det ska bli större spelrum för de isolationistiska krafterna vid
            ett nej. Det är väl sådana som jag, Lars Wohlin, Nils Lundgren,
            Birgitta Swedenborg, Ann-Marie Pålsson och några andra som är
            de isolationistiska krafterna.
          </note>
          <note>
            Nej, Bo Lundgren, sanningen är den att det inte är det som är
            vårt argument. Vi vill göra Sveriges ekonomi bättre. Det vi gör
            om vi går med i EMU är att vi lämnar ifrån oss räntevapnet. Med
            en rörlig växelkurs får vi betyg varje dag i Sverige om hur vår
            ekonomi ser ut och vad som behöver göras. Låser du den växelkursen
            har du inte det räntevapnet och penningpolitiken kvar. Vi har
            den ränta som passar Sverige. Det är sanningen.
          </note>
          <note>
            Jag har en fråga till Bo Lundgren. Om man nu tappar räntevapnet,
            om man nu tappar penningpolitiken, vad är det då för stabiliseringspolitiska
            insatser
          </note>
          <note>
            Bo Lundgren ser att vi ska ta till? Jag tror att det är rätt
            viktigt för svenska folket att få reda på hur jasidan tänker göra
            när man behöver strama åt eller när man behöver stimulera ekonomin.
            Vad är det för saker som tänker sig göra?
          </note>
          <note>
            Är det ökad rörlighet på arbetsmarknaden, som vi ju behöver?
            Vad ska man göra för att öka den rörligheten så att man får en
            ordentlig fart på ekonomin?
          </note>
          <note>
            Jag tror att det är viktigt för svenska folket att få reda på
            den saken.
          </note>
          <note>
            (Applåder)
          </note>
          <note type="speaker">
            Anf. 11 BO LUNDGREN (m) replik:
          </note>
          <note>
            Herr talman! Maud Olofsson är ju inte isolationist, men hon har
            hamnat i fel sällskap. Det var vad jag försökte säga. Jag hoppas
            att du så snart som möjligt kommer tillbaka till rätt omgivning
            och rätt sällskap. Jag gladde mig när jag läste i någon tidning
            att din partisekreterare nu öppnar för ett eurointräde förhållandevis
            snabbt, eller åtminstone i en framtid.
          </note>
          <note>
            Om ni ändå tycker att det är bra och borde införas byt då politik
            nu. Ta möjligheten vid stämman ni har.
          </note>
          <note>
            Euron är bra för Sverige. Jag svarade redan på frågan. I grunden
            innebär en gemensam valuta att vi kommer att ha en välavvägd penningpolitik
            som passar också Sverige. Skulle det vara så att vi kommer i någon
            situation där vi skulle behöva vidta en åtgärd kan vi använda
            finanspolitiken. Där finns det många medel som kan användas, precis
            som kammaren har gjort nu och har gjort i det förflutna.
          </note>
          <note>
            (Applåder)
          </note>
          <note type="speaker">
            Anf. 12 MAUD OLOFSSON (c) replik:
          </note>
          <note>
            Herr talman! Det är intressant det där med sällskapet. Jag förstår
            inte varför Bo Lundgren är så nöjd och stolt över det sällskapet
            som statsministern innebär. Ni som är så oense om precis allting,
            och hux flux är ni jättenöjda över sällskapet. Med hjälp av jasidan
            kommer du att hamna i ett läge där du ska försöka justera svårigheterna
            tillsammans med just statsministern. Det är ni som ska förklara
            vilka de stabiliseringspolitiska insatserna är.
          </note>
          <note>
            Du svarade inte på frågan om den ökade rörligheten. Hur ska ni
            stimulera den ökade rörlighet som behövs för att det ska fungera?
            Titta på USA. Det är hemligheten bakom den gemensamma valutan
            dollarn. Det kommer att krävas en ökad rörlighet också på Europamarknaden
            om det ska fungera.
          </note>
          <note>
            Sedan till frågan om räntevapnet. Genom att vi har en rörlig
            växelkurs får vi betyget i ekonomin varje dag. Om det finns problem
            i vår ekonomi, som det gör i dag, får vi också det betyg som sätts
            i dag.
          </note>
          <note>
            Sanningen är den att för småföretagare och privatpersoner har
            vi den ränta som vi ska ha. En del klagar över att den ligger
            över ECB-räntan. Men den ska ligga över, därför att vår ekonomi
            är på det sätt. Det är hemligheten bakom en rörlig växelkurs och
            en egen räntepolitik.
          </note>
          <note>
            Jag tror att Bo Lundgren kommer att få bekymmer med sitt sällskap.
            Han ska inte anklaga mig för att vara i fel sällskap när han själv
            sitter i den bur som han har placerat sig i.
          </note>
          <note>
            (Applåder)
          </note>
          <note type="speaker">
            Anf. 13 BO LUNDGREN (m) replik:
          </note>
          <note>
            Herr talman! Det var inte jag som näst intill samregerade med
            Socialdemokraterna under förrförra mandatperioden . Det var snarare
            Maud Olofsson.
          </note>
          <note>
            Men jag är beredd att samregera eller att komma överens om någonting
            om det är bra för Sverige. När jag var ansvarig för att hantera
            den bankkris som vi hade i Sverige så var det bra att vi kunde
            få en bred parlamentarisk uppslutning med hjälp av Socialdemokraterna.
          </note>
          <note>
            Här har vi, Göran Persson och jag, som tycker så olika om mycket
            kommit fram till att vi är överens om en sak, och sannolikt några
            till, nämligen att euron är bra för Sverige oavsett om det bedrivs
            socialdemokratisk eller moderat politik. Det tror jag att många
            ska fundera över. Om Socialdemokraterna,
          </note>
          <note>
            Folkpartiet, Kristdemokraterna och Moderaterna ändå efter långa
            beredningar och noggranna diskussioner kommer fram till att det
            här är någonting bra så kan det ju faktiskt ligga någonting i
            det. Och det gör det!
          </note>
          <note>
            Om jag ska välja sällskap, Maud Olofsson, så måste jag säga att
            jag hellre väljer Göran Persson än
          </note>
          <note>
            Ulla Hoffmann.
          </note>
          <note>
            (Applåder)
          </note>
          <note type="speaker">
            Anf. 14 PETER ERIKSSON (mp) replik:
          </note>
          <note>
            Herr talman! Det blev en diskussion om sällskapsspel här: Vem
            ska leka med vem? Det kan vara ganska intressant. Om man tittar
            på hur det är i själva verket så ser man att det här med EMU och
            euron inte råkar vara en plötslig fråga som s och m är överens
            om, utan det är en ganska bred del av svensk politik som ni har
            styrt tillsammans under lång tid. Ända sedan medlemskapet i EU
            1995 har ni tillsammans drivit svensk EU-politik i stor utsträckning.
            Det gäller också en stor del av den övriga utrikespolitiken och
            försvars- och säkerhetspolitiken dessutom.
          </note>
          <note>
            Jag tror alltså inte att man kan säga att det är en slump att
            man nu råkar hamna på samma fot när det gäller EMU. Det är bara
            en naturlig följd av att man jobbar långsiktigt gemensamt i riktning
            mot en gemensam vision av att göra EU-bygget till någonting starkt
            och centraliserat. I det förslag om den nya grundlagen som kom
            häromdagen när det gäller EU-
          </note>
          <note>
            konventet ingår förslag om att det ska bli ännu lättare för EU
            att skapa egna skatter till exempel. Det är antagligen en följd
            av diskussionen om EMU och att man måste ha mer av en ekonomisk
            gemensam politik. Det tycker jag är intressant, Bo Lundgren. Kan
            du utveckla det lite grann? Hur kommer det sig att ni är med på
            det tåget? Det har det inte talats så högt om annars. Men det
            är väl en effekt av EMU-
          </note>
          <note>
            medlemskapet och euron att man måste ha gemensamma skatter. Det
            är därför det kommer upp nu i konventet.
          </note>
          <note type="speaker">
            Anf. 15 BO LUNDGREN (m) replik:
          </note>
          <note>
            Herr talman! Likt 1994 försöker denna nej-sida använda och förvränga
            argument. Konventet har alls inte sagt att det ska vara gemensamma
            skatter. Det kommer inte att bli några gemensamma skatter. Det
            tycker inte jag, och det tror jag inte att Göran Persson heller
            tycker. Vi kan väl vara överens om att det finns en bastant majoritet;
            det ska inte vara några gemensamma skatter.
          </note>
          <note>
            Det är svårt att föra den här diskussionen med
          </note>
          <note>
            Miljöpartiet. Det är inte många dagar sedan som vi röstade om
            er inställning - att vi bör sträva efter att hitta vägar att kunna
            lämna den europeiska unionen.
          </note>
          <note>
            Ni tycker ju inte om samarbete för fred och att riva gränser
            och barriärer mellan länder och människor för att både bygga fred
            och välstånd. Ni gillar inte det.
          </note>
          <note>
            Det är därför ni säger nej till euron.
          </note>
          <note>
            (Applåder)
          </note>
          <note type="speaker">
            Anf. 16 PETER ERIKSSON (mp) replik:
          </note>
          <note>
            Herr talman! Det finns en tydlig punkt i konventet som handlar
            om att ge större möjligheter för EU att skapa egna skatter. Jag
            kan ta fram det och läsa upp det senare, i mitt huvudanförande.
          </note>
          <note>
            Det är intressant när Bo Lundgren diskuterar de här frågorna.
            Annars när det gäller ekonomi så är det mycket statistik och saklighet,
            kan man tycka ibland.
          </note>
          <note>
            Det ligger naturligtvis en del i den kritik som handlar om att
            andra länder runtom i Norden har nått längre i välstånd än vad
            Sverige har gjort. Men när det gäller
          </note>
          <note>
            EMU och eurofrågan så gäller inte statistiken längre, utan då
            är det fred och samarbete. Då är det helt andra visioner och idéer
            och förhoppningar i stället för verklighet som präglar Bo Lundgrens
            diskussioner över huvud taget. Varför kan vi inte få en liten
            utläggning om verkligheten - om hur ekonomin i euroområdet rasar
            nedåt, lågkonjunkturen tar strypgrepp på Tyskland och EMU gör
            det ännu svårare?
          </note>
          <note>
            EMU-medlemskapet i euroländerna är redan i dag ett stort problem.
            Den verkligheten tycker jag borde prägla diskussionen likaväl
            som diskussionen om svensk ekonomi och var vi står.
          </note>
          <note type="speaker">
            Anf. 17 BO LUNDGREN (m) replik:
          </note>
          <note>
            Herr talman! Verkligheten är att man inte kan jämföra äpplen
            och päron. Det är inte så att euron har skapat problem för euroområdet
            eller för EU. Det finns andra grundläggande europeiska problem.
            Hade det varit ett gemensamt problem så hade inte Irlands ekonomi
            - som ni ibland använder som exempel när det passar - kunnat växa
            så snabbt. De som företräder
          </note>
          <note>
            Irland säger att de är nöjda mer euron. I vårt grannland Finland
            säger de att de är nöjda med euron. Vi kommer säkert att få höra
            från de allra flesta i Finland att detta var bra.
          </note>
          <note>
            Skälet till att jag inte talar om de här helt säkra sakerna -
            ökad handel och bättre ekonomiska förutsättningar - utan om andra
            saker är att verkligheten också är den att det Europa som har
            sönderslitits så många gånger av förödande krig och av terror
            och förtryck har blivit tryggare att leva i för oss, för våra
            barn och för våra barnbarn. Det är för mig det viktiga bakom Europatanken.
            Ni vill ju lämna EU.
          </note>
          <note>
            (Applåder)
          </note>
          <note type="speaker">
            Anf. 18 LARS LEIJONBORG (fp):
          </note>
          <note>
            Herr talman! Jag tänker tala mycket om förändring. Min utgångspunkt
            är att Sverige behöver stora förändringar. Men det beror förstås
            på vilken verklighetsbild man har. Vi har redan hört här att statsministern
            har begärt replik och hävdat att statistiken visar det ena och
            det andra. Man måste ju också klara den typen av seminarieövningar
            och visa att ens politik - i mitt fall krav på djupgående förändringar
            -
          </note>
          <note>
            motiveras av att verkligheten rymmer djupa problem.
          </note>
          <note>
            Jag kan ta ett enda exempel. Göran Persson talade om Sveriges
            placering när det gäller sysselsättning.
          </note>
          <note>
            Han sade att den var högst i världen. Men vad mäter den statistiken?
            Jo, hur många som har jobb. Det mäter inte hur många som är på
            jobbet. Om man väger in att svenskar som har jobb ofta är frånvarande
            så blir bilden en annan. På det sättet kan man gå igenom punkt
            efter punkt och visa att vår verklighetsbild är djupt förankrad
            med fakta. Men som Peter Eriksson var inne på här nyss så har
            bilden ofta sin utgångspunkt i andra värderingar än våra politiska
            medtävlares.
          </note>
          <note>
            Människor som jag träffar suckar ofta inför fakta och verkligheten.
            Måste det vara så här? undrar de.
          </note>
          <note>
            Måste det till exempel vara så, som var uppe här, att
          </note>
          <note>
            Sverige som var rikast i Norden har blivit fattigast?
          </note>
          <note>
            Måste det vara så att sjukfrånvaron fördubblas på fem år? Måste
            det vara så att sjukvård och äldrevård går på knäna? Måste det
            vara så att skolan har kvalitetsproblem? Måste det vara så att
            det är kaos i polisen?
          </note>
          <note>
            Måste det vara så att arbetslösheten ökar och att utanförskapet
            växer?
          </note>
          <note>
            Uttrycket att gå in i väggen har blivit vanligt. På något sätt
            har jag en känsla av att Sverige som nation i flera avseenden
            har gått in i väggen. Vi har hamnat i en återvändsgränd efter
            nio år av socialdemokratiskt maktinnehav.
          </note>
          <note>
            Det måste inte vara så här. En förändringsagenda, som drivs av
            en målmedveten regering med utgångspunkten att alla, verkligen
            alla, behövs och att skapande och ansvarstagande ska uppmuntras,
            skulle kunna förändra väldigt mycket. Att få euron som valuta
            också i Sverige är en sådan förändring som behövs. Precis som
            har sagts här ökar en gemensam valuta handeln, och ökad handeln
            ger högre välstånd och tryggare jobb.
          </note>
          <note>
            Jag ska gärna ta upp den handske som Peter
          </note>
          <note>
            Eriksson kastade här och tala just om verkligheten när det gäller
            kravet att Sverige ska ha den gemensamma valutan. Ett av de märkligaste
            argumenten från nejsidan är att det har gått så bra för Sverige
            med kronan. Men var har ni varit de senaste årtiondena? Var var
            ni under kostnadskriserna på 70-talet? Var var ni
          </note>
          <note>
            1982 när en socialdemokratisk regering gjorde en jättedevalvering?
            Var var ni 1990-1991 när räntekriserna stod som spön i backen?
            Var var ni 1992 när
          </note>
          <note>
            Riksbanken, under en borgerlig regering, tvingades ge upp kronförsvaret
            och det blev en jättedevalvering? Om ni syftar på de allra senaste
            åren, är det faktiskt så att det är anpassningen till euroreglerna,
            för att svenska folket om det så vill ska kunna gå med i valutaunionen,
            som i hög grad har bidragit till att vi har haft ett par ganska
            framgångsrika år.
          </note>
          <note>
            Både Maud Olofsson och Ulla Hoffmann har använt just uttrycket
            "förändra växelkursen". En huvudsynpunkt från nej-sidan är att
            det är så viktigt att den möjligheten finns kvar. Men med det
            tidsperspektiv som jag har haft här är det ju just den smitvägen,
            att i stället för att ta itu med de grundläggande problemen kamouflera
            dem genom att ändra växelkursen, som relativt sett har gjort oss
            fattigare. Det är till exempel det som i hög grad är förklaringen
            till Danmarks framgångar. Även om man formellt inte har infört
            euron, har man bundit sin valuta först till D-marken och nu till
            euron. Man har kämpat på med kartoffelkurer och vad det nu har
            hetat och hållit den knytningen. Därmed har man blivit rikare,
            medan vi har haft den här devalveringspolitiken som nu, enligt
            nejsidan, är räddningen inför framtiden. Men den räddningen har
            ju varit till fördärv i det förflutna.
          </note>
          <note>
            Det är väldigt viktigt att vi på ja-sidan inte ger intryck av
            ett införande av euron i sig räcker för att lösa
          </note>
          <note>
            Sveriges problem. Det behövs en rad andra förändringar för att
            det ska gå bättre för Sverige. Bland annat måste tillväxtens förutsättningar
            förbättras. Vi ger inte företagsamma människor rimliga villkor.
            Jag har sagt det förr, men den här siffran är så oerhört upprörande
            att jag gärna vill upprepa den. De senaste tre åren har 17 företagare
            varje dag givit upp. Antalet företagare har sjunkit ganska drastiskt
            i Sverige, och det är ett tecken på att tillväxtens förutsättningar
            och företagarklimatet inte är tillräckligt bra. Ett antal skadliga
            skatter måste sänkas, en del rentav avskaffas. Krångliga regler
            kan förenklas om man verkligen vill och om man inte har som utgångspunkt
            att alla företagare är bedragare. Internationellt verksamma företag
            ska kunna ha sina huvudkontor i Sverige.
          </note>
          <note>
            Just nu har vi upplevt den värsta varselvåren i
          </note>
          <note>
            Sverige på tio år. Det måste kännas som ett knytnävsslag i magen
            att få det där papperet från ett arbete som man kanske har haft
            i många år där man får veta att man är varslad om uppsägning.
            Men alla varsel utlöses ju inte. En mycket avgörande fråga inför
            framtiden är: Är vi redo att förändra förutsättningarna så att
            så många varsel som möjligt inte behöver utlösas? Jag menar att
            regeringen har gjort ytterst lite på det här området. Regeringen
            verkar ha tappat greppet.
          </note>
          <note>
            Regeringen sitter i en rävsax mellan verkligheten, intresseorganisationen
            LO som finansierade regeringens valkampanj, i alla fall det socialdemokratiska
            partiets valkampanj, och stödpartierna. Den här rävsaxen kommer
            man inte ur. Det leder till handlingsförlamning där alldeles för
            lite blir gjort. Vi behöver en politik för trygga jobb, och trygghet
            kräver ofta förändring.
          </note>
          <note>
            En stor del av den förändringen måste handla om att bryta utanförskapet.
            Vi har en invandrings- och flyktingpolitik som gör det mycket
            svårt att komma in i Sverige. Men de som trots allt lyckas ta
            sig över den yttre muren vittnar ofta om att de då möter en ännu
            högre mur, nämligen den mur som man måste ta sig över för att
            komma in i det svenska samhället, in i språkgemenskap och arbetsgemenskap.
            Det måste vi förändra. Arbetslöshet och segregation lämnar människor
            som kan och vill bidra till Sveriges utveckling i utanförskap
            och passivt bidragsberoende.
          </note>
          <note>
            Kostnaderna för ohälsan fortsätter att öka. Intäkterna från friska
            människor som går till jobbet minskar. Sverige behöver en förändring
            så att friska om möjligt slipper bli sjuka, så att sjuka får den
            vård de behöver för att bli friska och så att friska inte ska
            gå sjukskrivna. Vi har föreslagit ett brett spektrum av åtgärder.
            Pressen i arbetslivet måste mötas med ökad egenmakt över sådant
            som arbetstider och kompetensutveckling, mer jämställdhet, modernare
            arbetsorganisation och fler arbetsgivare att välja mellan. Bristen
            på vård och rehabilitering måste mötas med större resurser, delvis
            genom att brandväggen mellan vårdpengar och försäkringspengar
            bryts upp.
          </note>
          <note>
            Fel och överutnyttjande måste mötas med skärpta regler.
          </note>
          <note>
            Men även på det här området är Socialdemokraterna handlingsförlamade
            och handfallna. När förslag väl kommer är det så uppenbart att
            de formulerats i panik. Den tredje arbetsgivarveckan för sjukkostnader
            är ju ett sådant förslag. Hur dåligt det är illustreras av att
            hotell- och restaurangföretagare, där Göran Perssons gamla partivän
            Mats Hulth nuförtiden är vd, har gått ut till sina medlemmar och
            föreslagit att de ska kräva utdrag från försäkringskassan av dem
            som söker jobb eftersom det blir för dyrt om man råkar anställa
            någon som är sjuk mycket. Då är det inte så, som Hans Karlsson
            brukar säga, att det är dåliga företag som drabbas av de här reglerna,
            utan det är ju människor som har problem på arbetsmarknaden som
            kommer att drabbas. Och vi behöver också människor med en och
            annan skavank på arbetsmarknaden, och vem har förresten inte det?
            Det kommer inte att fungera om bara de mest produktiva arbetar
            och resten lever på bidrag. Sverige är på väg åt det hållet med
            alla arbetslösa i betongförorterna och alla långtidssjukskrivna.
            Detta är en politik som är ekonomiskt orimlig, men framför allt
            förkastlig om vi vill bygga ett samhälle av solidaritet och gemenskap
            där alla kan känna att de behövs.
          </note>
          <note>
            Jag vill också säga några ord om förändring i skolan. Som ni
            vet - det har jag talat om många gånger - ligger det nu ett förslag
            om vissa förändringar i gymnasieskolan. Då är det väldigt viktigt
            att göra klart att förändringar naturligtvis ska innebära ett
            uppbrott från gamla felaktiga föreställningar, och det finns många
            sådana på skolområdet, till exempel att det är fel att ställa
            krav, att det är fel med betyg, att det är fel med ordning och
            reda och så vidare.
          </note>
          <note>
            Förslagen från Gymnasiekommittén är just ett antal förslag som
            går vidare i felaktig riktning.
          </note>
          <note>
            Vi tog ju det mycket ovanliga steget och lämnade
          </note>
          <note>
            Gymnasiekommittén. Det berodde på att vi fick klart för oss för
            att regeringen redan hade bestämt att man skulle gå vidare med
            förslaget att slopa krav på förkunskaper för att börja gymnasiet.
          </note>
          <note>
            Några har ställt frågan varför vi tog det här steget.
          </note>
          <note>
            Er vill jag rekommendera att läsa remissvaren på den här utredningen,
            vilka nu har kommit in. Många av dem är förödande. Läs gärna Högskoleverkets
            remissvar! Där finns en formulering om metoden att man ska släppas
            in i gymnasiet och medan man går där komplettera de brister som
            har gjort att man har blivit underkänd på högstadiet: Detta kräver
            mycket studiemotiverade elever. Hoppsan! Problemet är ju bara
            att denna metod har tillkommit för de elever som har mest problem.
          </note>
          <note>
            Alltså: För att klara den socialdemokratiska skolan måste man
            vara superbegåvad. Vi tycker att skolan ska finnas också för resten
            av eleverna.
          </note>
          <note>
            Det är också viktigt att Sverige förändras så att människor kan
            känna större trygghet till liv, lem och egendom. Det måste ske
            en satsning på rättstrygghet och vardagstrygghet mot brott. Närpolisreformen
            var rätt tänkt, men sanningen är att det i hög grad har blivit
            fjärrpoliser av den reformen.
          </note>
          <note>
            Mitt tema har varit att Sverige behöver stora förändringar. För
            att sammanfatta behöver vi förändring för tillväxt, förändring
            för trygga jobb, förändring för fungerande och värdig vård, förändring
            för att bryta utanförskap, förändring för en bättre skola och
            förändring för trygghet mot brott. Det är huvudpunkter i vår förändringsagenda.
          </note>
          <note>
            (Applåder)
          </note>
          <note>
            Anf. 19 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! På en punkt delar jag vad Lars Leijonborg sade i
            sitt anförande, och det gör jag med eftertryck. Det är att vi
            i vårt land sedan 1994 har haft en utveckling som har varit bättre
            än i många andra länder. Dessförinnan hade vi en eländig period,
            och då menar jag inte bara den period när vi hade en borgerlig
            regering. Också dessförinnan fanns det brister i vårt sätt att
            uppträda. Vi hade en dålig ekonomisk utveckling. Men från 1994
            har det gått bra för Sverige.
          </note>
          <note>
            Jag lägger faktiskt hela förklaringen till att det har blivit
            så på att vi har fört en politik som har varit i överensstämmelse
            med de krav som de så kallade konvergenskriterierna ställer upp.
            Det är det regelverk som är fastställt i Europa för hur man ska
            driva en offentlig ekonomi: Bort med underskotten! Låna inte till
            välfärden! Få ned räntorna! Gör investeringar billigare! Se till
            så att inflationen hålls tillbaka och se till att därmed människor
            som bara har lön och pension att leva på får mer för sina pengar!
            Skuldsätt inte landet!
          </note>
          <note>
            Detta är principerna i den europeiska ekonomiska politiken, de
            principer som Sverige höll sig till en gång i tiden på 60-talet,
            när det gick som bäst för vårt land. Det är det vi har återupprättat
            under 90-talet med stöd av den europeiska unionen. Det betydde
            medlemskapet för oss. Nu är vi färdiga att ta nästa steg, att
            utnyttja den nyvunna styrkan och även att ta hem fördelarna med
            en gemensam valuta, att få skydd mot spekulanter och valutahandlare
            och kunna utveckla vårt samhälle ytterligare.
          </note>
          <note>
            Jag tycker att vi ska vara noga med att komma ihåg den historien,
            för de som i dag är emot EMU var också emot att vi förde den här
            politiken. De har mycket att förklara från denna talarstol - dock
            icke
          </note>
          <note>
            Lars Leijonborg, som jag tycker jag gjorde en bra insats på den
            punkten. I övrigt fanns det ett och annat att önska, måste jag
            säga.
          </note>
          <note>
            (Applåder)
          </note>
          <note type="speaker">
            Anf. 20 LARS LEIJONBORG (fp) replik:
          </note>
          <note>
            Herr talman! Jag är glad att mitt anförande föranledde statsministern
            att säga de där sakerna, för det är viktigt att vi nu inför folkomröstningskampanjen
            verkligen påminner om att det konstiga ord som vi tvingades lära
            oss på 90-talet, konvergenskriterierna -
          </note>
          <note>
            ett av dessa orimliga EU-ord - i praktiken fick en väldigt positiv
            effekt för Sverige genom att vi kämpade med det för att svenska
            folket nu ska ha möjligheten att, om man vill det, gå med i euroområdet.
          </note>
          <note>
            Vi hade häromveckan en stor eurodebatt i riksdagen, och jag säger
            särskilt till Maud Olofsson att jag är mycket klar över att Sverige
            bör byta både valuta och regering. Jag tycker ändå att statsministern
            kunde använda en del av sin repliktid här till att påminna om
            att det inte räcker med att byta valuta. Problemen under krontiden
            har inte bara berott på att vi har haft kronan utan också på att
            vi utnyttjade den smitväg som den egna valutan innebar.
          </note>
          <note>
            På motsvarande sätt är det ju så att euron inte löser alla problem.
            Vi måste komplettera euroanslutningen med en bra tillväxtpolitik.
            Vad har statsministern att säga på den punkten?
          </note>
          <note>
            Anf. 21 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi bytte regering 1994 och fick en bra och framgångsrik
            politik därefter. Nu ska vi också byta valuta. Jag tycker att
            vi gör det i den ordningen, inte i den omvända.
          </note>
          <note>
            Jag saknade ett inslag i Leijonborgs i övrigt eleganta anförande.
            Behövs det inte också en förändring vad gäller främlingsfientligheten,
            Lars Leijonborg?
          </note>
          <note>
            Jag påminner om den debatt som vi hade efter valet och den valrörelse
            som Folkpartiet drev, vilken ju var en blinkning med högerögat
            mot de främlingsfientliga krafterna. Nu ser vi resultatet i de
            opinionsmätningar som kommer, där Folkpartiet är det parti som
            har störst andel i ökningen av främlingsfientliga väljare.
          </note>
          <note>
            Av dem som strömmade till Folkpartiet efter valet hade 56 % uppfattningen
            att vi tagit emot för många flyktingar som sökt asyl till Sverige.
            Är det någonting som Lars Leijonborg är stolt över? Har det en
            koppling till valrörelsen, och vad drar han för slutsatser av
            detta?
          </note>
          <note>
            Jag säger inte det här därför att jag är nöjd med beteendet från
            den väljarkår som jag eller andra har här i kammaren. Vi delar
            problemen, men Folkpartiet har ju haft det här som profilfråga
            och drev en valrörelse som gick stick i stäv mot detta. Kommentera
            det från talarstolen! Jag tror att ganska många väntar på den
            kommentaren.
          </note>
          <note type="speaker">
            Anf. 22 LARS LEIJONBORG (fp) replik:
          </note>
          <note>
            Herr talman! Göran Persson är missnöjd med sin väljarkår. Den
            består till betydligt större del än Folkpartiets väljarkår av
            personer som anser att Sverige har tagit emot för många flyktingar.
            Men det är kanske ändå viktigast att vara missnöjd med sin politik.
          </note>
          <note>
            Borde inte Socialdemokraterna fundera på hur det kommer sig att
            under den regeringsperiod som Göran
          </note>
          <note>
            Persson hyllade bröts kurvan där främlingsfientligheten minskade?
            Nu har denna sedan två, tre år tillbaka börjat öka igen. Det var
            ju den utvecklingen som i hög grad bidrog till att vi tog debatten
            med de främlingsfientliga och lanserade ett väl genomarbetat integrationsprogram.
            Det är segregationen i vårt samhälle som göder främlingsfientlighet
            och främlingsrädsla, som mycket väl speglas i den statistik som
            vi talade om.
          </note>
          <note>
            Om hela svenska folket hade den sammansättning som Folkpartiets
            valmanskår har hade det här inte blivit någon nyhet häromdagen,
            för bland folkpartister är andelen ungefär den som förelåg när
            det var som bäst i Sverige. Det är alltså ett antal partiledare
            i denna kammare som bör vara mer bekymrade än jag, om man ska
            följa Göran Perssons råd att vara bekymrad över de väljare som
            man har. Jag är bekymrad över verkligheten.
          </note>
          <note>
            Jag tror också att den debatt som har förts om språktest förändrades
            lite i går. Då skrev en av Sveriges mest intressanta kulturpersonligheter,
            som nyligen har blivit svensk medborgare, just om behovet av att
            få språktest. Hon, som är en välkänd författare, anser att det
            är ett viktigt krav för att främja integration. Vem kan efter
            det påstå att det skulle ligga ett spår av främlingsfientlighet
            i det kravet?
          </note>
          <note>
            (Applåder)
          </note>
          <note type="speaker">
            Anf. 23 ULLA HOFFMANN (v) replik:
          </note>
          <note>
            Herr talman! Jag tänker fortsätta i Göran Perssons spår. I dagarna
            presenterades mätningen över hur flyktingmotståndet utvecklas
            i olika partier. Den mätningen speglar också nationalismen i landet.
            Jag tycker, precis som statsministern, att det var en skakande
            läsning.
          </note>
          <note>
            I de partier som av ja-sägarna anklagas för att vara nationalistiska
            eller isolationistiska, som Bo Lundgren gjorde i dag, det vill
            säga Vänsterpartiet och
          </note>
          <note>
            Miljöpartiet, sjunker motståndet, medan det i samtliga ja-sägarpartier
            ökar kraftigt. Även om siffran sjunker för Vänsterpartiet är siffran
            alldeles för hög. Den kraftigaste ökningen bland partierna ses
            hos Folkpartiet. Jag skulle vilja veta hur Lars Leijonborg förklarar
            det faktum att flyktingmotståndet i hans eget parti efter en valrörelse
            som har innehållit frågor om språktest och vi-ställer-krav-paroller
            har ökat från
          </note>
          <note>
            25 % till 45 %. En fråga som är relevant i det här sammanhanget
            är hur det här kommer att påverka
          </note>
          <note>
            Folkpartiets flyktingpolitik. Hur tänker ni handskas med den
            interna nationalismen, det vill säga interna folksjälviskheten?
          </note>
          <note type="speaker">
            Anf. 24 LARS LEIJONBORG (fp) replik:
          </note>
          <note>
            Herr talman! Det bästa i det Ulla Hoffmann sade var att hon är
            bekymrad över andelen främlingsskeptiska i hennes eget parti.
            Det är den rimliga reflexionen, nämligen varför andelen i Sverige
            som tycker att vi har tagit emot för många flyktingar ökar.
          </note>
          <note>
            Det här är en uppfattning som delas av flera socialdemokratiska
            kommunalråd. Ilmar Reepalu i Malmö har sagt att de inte kan ta
            emot fler till Malmö.
          </note>
          <note>
            Göran Johansson i Göteborg har sagt likadant. Man har sagt likadant
            på flera andra håll. De säger inte detta för att de är rasister
            - absolut inte. Det är de inte. Jag känner dem båda två. De säger
            det för att de ser verkligheten i sina utsatta förorter.
          </note>
          <note>
            Jag tycker ändå att de drar fel slutsats, men vi kan inte blunda
            för verkligheten. Den misslyckade integrationspolitik som Göran
            Persson och Ulla Hoffmann i hög grad är ansvariga för har lett
            fram till dessa problem som vi ser så påtagligt, med arbetslöshet,
            med bristande språkkunskaper, med bidragsberoende, med utanförskap.
          </note>
          <note>
            Den rimliga attityden från Vänsterpartiets sida skulle vara ödmjukhet
            inför det politiska misslyckande man är ansvarig för.
          </note>
          <note>
            Låt oss gärna diskutera alla förslag i sak. Jag anser att vi
            i Folkpartiet har rätt på alla punkter som vi har föreslagit i
            vårt integrationsprogram. Jag tyckte att det Slavenka Drakulic
            skrev i går i Dagens Nyheter var mycket intressant. Jag ska citera
            henne om jag hinner! Nej! Men hon var i alla fall för att det
            skulle vara språkkrav för medborgarskap för invandrare.
          </note>
          <note>
            (Applåder)
          </note>
          <note type="speaker">
            Anf. 25 ULLA HOFFMANN (v) replik:
          </note>
          <note>
            Herr talman! Det är märkligt, Lars Leijonborg, att du över huvud
            taget inte reflekterar över om det ni framförde i valrörelsen,
            nämligen språktest för medborgarskap och vi-ställer-krav-paroller,
            skulle ha haft någon påverkan som har dragit till sig det andra
            varnade för, det vill säga flyktingmotståndare.
          </note>
          <note>
            Ert sätt att analysera frågan om språktest är att lägga problemet
            på fel ställe. Det är inte fråga om att tusentals människor går
            omkring och inte vill lära sig svenska utan det är fråga om dålig
            utbildning. När ni hade makten i Stockholm försämrades sfi.
          </note>
          <note>
            Det här skulle också innebära att rösträtten tas ifrån dem som
            inte blir godkända i det test ni har.
          </note>
          <note>
            Eller hur? Rösträtten till EMU-valet följer reglerna för kommunalval,
            det vill säga att man ska ha varit folkbokförd i Sverige i tre
            år och vara över 18 år. Hur ställer ni er i diskussionen kring
            vilka som ska ha rösträtt i EMU-valet? Jag har hört ryktas om
            att Folkpartiet ska ha drivit frågan om att det bara skulle vara
            svenska medborgare som ska ha rätt att rösta där.
          </note>
          <note>
            (Applåder)
          </note>
          <note type="speaker">
            Anf. 26 LARS LEIJONBORG (fp) replik:
          </note>
          <note>
            Herr talman! Nu ska jag citera Slavenka Drakulic.
          </note>
          <note>
            Hon skrev följande i Dagens Nyheter i går: "Till en början hade
            jag varit lättad över att jag inte avkrävts något språktest. Nu
            saknar jag det. Jag tror att en stat som inte kräver ett minimum
            av språkkunskaper av sina medborgare löper risken att skapa getton."
          </note>
          <note>
            Det är den här diskussionen vi måste ha. Det låter på dem som
            kritiserar det kravet som om allt var frid och fröjd i Sverige
            när det gäller integration, men utgångspunkten är att vi har jätteproblem.
            Vad gör ni som har den politiska makten åt dessa problem?
          </note>
          <note>
            Mycket lite. Arbetslösheten är hög, och språkkunskaperna brister.
            Om detta kan åtgärdas genom bättre sfi, varför har ni inte genomfört
            bättre sfi för länge sedan?
          </note>
          <note>
            Vi har en syn på medborgarskap. Den finns i många länder. Flera
            av de länderna har lyckats bättre i integrationspolitiken än Sverige.
            Den bygger på att medborgarskap ska betyda någonting. Det ska
            vara någonting viktigt som människor ska eftersträva.
          </note>
          <note>
            Tycker Ulla Hoffmann att det är fel med de krav som nu ställs
            på människor som vill bli medborgare, att de till exempel inte
            ska vara brottslingar? Är det alltid fel att ställa krav? Vi har
            en annan uppfattning. Vi tycker att det är naturligt. På samma
            sätt som vi ställer krav på svenskar kan vi också ställa krav
            på nya svenskar. För oss vore motsatsen snarare diskriminering.
          </note>
          <note>
            (Applåder)
          </note>
          <note type="speaker">
            Anf. 27 PETER ERIKSSON (mp) replik:
          </note>
          <note>
            Herr talman! Det var intressant, Lars Leijonborg, att få höra
            en utläggning om varför svensk ekonomi har gått dåligt och att
            det hänger ihop med att vi har en svensk krona i landet. Det var
            nog första gången jag hörde den analysen, måste jag erkänna. Jag
            har hört många teorier, särskilt från de borgerliga partierna
            i Sverige, men jag har aldrig tidigare hört att det beror på att
            det är svenska kronor i landet.
          </note>
          <note>
            Det här är en märklig slutsats, om vi tänker efter.
          </note>
          <note>
            Det fanns en tid under 50- och 60-talen när det gick rätt hyggligt
            i svensk ekonomi. Sedan gick det under en period lite sämre. Vi
            hade svenska kronor då också. Nu har det gått lite bättre ett
            tag, och vi har haft svenska kronor under den period det har gått
            bättre.
          </note>
          <note>
            Hur du får ihop detta får du utveckla lite grann senare, men
            jag måste erkänna att jag har svårt att hänga med.
          </note>
          <note>
            Frågan i dag om vi ska gå med i ett annat system är intressant
            på många sätt. Vad vi gör - vilket några har varit inne på tidigare
            - är att vi avhänder oss viktiga verktyg för att kunna påverka
            ekonomin. En marknadsekonomi - kapitalism, om man så vill - har
            inneboende problem. Den går inte spikrakt uppåt hela tiden. Ibland
            går den upp, och ibland går den ned. Ska vi hjälpa till och få
            lite stabilitet i detta behöver vi en politik som kan vara med
            och styra och jämna ut lite grann. Då är penningpolitiken och
            valutakurserna oerhört viktiga.
          </note>
          <note>
            Vilken modell har Folkpartiet? Vad är det japartierna har i stället?
            Det har ingen av er lyckats svara på hittills. Vad är ert alternativ
            till att ha en svensk penning- och valutapolitik?
          </note>
          <note type="speaker">
            Anf. 28 LARS LEIJONBORG (fp) replik:
          </note>
          <note>
            Herr talman! Det är ju fantastiskt att Peter Eriksson aldrig
            har hört den grundläggande motiveringen till att Sverige behöver
            vara med i ett stort valutaområde, att en liten valuta innebär
            problem och att det har visat sig i årtionden. Det är ju därför
            man i historien har gjort alla möjliga konstruktioner för att
            just minska problemen. När det gick bra under de år som
          </note>
          <note>
            Peter Eriksson talade om var vi med i något som hette
          </note>
          <note>
            Bretton Woods-systemet, som byggde på guldmyntfoten. Man kan
            säga att euron är ett svar på att det systemet bröt ihop i början
            på 70-talet, vill jag minnas.
          </note>
          <note>
            Nu har jag tyvärr lite ont om tid. Vi murar igen en smitväg,
            men vi har gott om andra verktyg att påverka svensk välståndsutveckling.
          </note>
          <note type="speaker">
            Anf. 29 PETER ERIKSSON (mp) replik:
          </note>
          <note>
            Herr talman! Sanningen är, att ska Sverige gå bra och ha en hygglig
            ekonomisk utveckling måste vi föra en bra svensk ekonomisk politik.
            Det är där hela frågan ligger.
          </note>
          <note>
            Om Sverige kommer att gå bra i framtiden handlar inte om vi har
            kronor eller euro i grunden, utan om att de valda politikerna
            klarar att föra en stram ekonomisk politik och också en politik
            som kan gynna företagande och utveckling i landet, satsa på en
            bra infrastruktur och långsiktig uthållig utveckling i stället
            för kortsiktiga vinster. Det är hela grunden.
          </note>
          <note>
            Jag måste säga att jag är väldigt förvånad över den här nya strategin,
            där man ska försöka låtsas som att det var kronan som var felet
            med det hela. Det handlar om helt andra saker. Jag tror att Lars
            Leijonborg vet det alldeles utmärkt egentligen. Det hänger ett
            ansvar på oss. Det ser vi bland annat i den statistik som Bo Lundgren
            tog upp i dag. De flesta av de länder i Europa som ligger långt
            framme i välståndsligan är inte euroländerna, utan det är länder
            som ligger just utanför det här området: Norge, Storbritannien
            och
          </note>
          <note>
            Danmark. Sverige ligger inte heller så långt efter.
          </note>
          <note>
            Jag tycker att vi måste kunna sansa oss i den här diskussionen
            och försöka föra en debatt om EMU-
          </note>
          <note>
            medlemskapet på en nivå som är rimlig. Då handlar det om att
            prata om de verkliga fördelarna och verkligheten, om EMU fungerar
            eller inte. Och där har du stora problem, Lars Leijonborg, därför
            att euroområdet fungerar inte på ett bra sätt. Det är inte bra
            att ha en genomsnittsränta när ekonomin i de olika länderna skiljer
            sig åt så mycket som den gör.
          </note>
          <note type="speaker">
            Anf. 30 LARS LEIJONBORG (fp) replik:
          </note>
          <note>
            Herr talman! Jag har, som sagt, ont om tid. Peter
          </note>
          <note>
            Eriksson har rätt på det sättet att det i allt väsentligt hänger
            på oss själva, vare sig vi har krona eller euro.
          </note>
          <note>
            Men allting annat lika, är det en fördel för lilla exportberoende
            Sverige att tillhöra ett större valutaområde och att, som jag
            sade, mura igen smitvägen med växelkursförändringar, som alltför
            ofta har gjort att vi har valt en bekväm väg i stället för den
            väg som verkligen skulle lösa våra problem.
          </note>
          <note type="speaker">
            Anf. 31 ALF SVENSSON (kd):
          </note>
          <note>
            Herr talman! Under den gångna veckan har vi runtom i hela Sverige
            hört sjungas eller - det kanske vore rättare att säga - skrikas
            ut: Och den ljusnande framtid är vår!
          </note>
          <note>
            Det finns ingen mer angelägen uppgift för Sveriges parlamentariker
            än att med de medel som står oss till buds vilja främja just en
            ljusnande framtid.
          </note>
          <note>
            Vår miljö, Sveriges ekonomi, de sociala förutsättningarna och
            så vidare styrs förstås inte enbart av
          </note>
          <note>
            Sverige och svenskarna. Vår livsmiljö kan inte isoleras från
            andras vardag och verklighet och från beslut som tas i andra länder
            och världsdelar.
          </note>
          <note>
            Men att Sverige är fattigast i Norden kan inte skyllas på andra
            nationer eller på konjunkturen. Socialdemokratin och Göran Persson
            har därvidlag ett ofrånkomligt ansvar.
          </note>
          <note>
            Herr talman! Sverige släpar efter som kunskapsnation. Det tror
            jag är mycket, mycket allvarligt.
          </note>
          <note>
            Forskningen krymper nu när företag flyttar utomlands och dras
            med dramatiskt försämrad ekonomi. Det är en förklaring till att
            Sverige halkar utför i välfärdsligan.
          </note>
          <note>
            En undersökning visar att i Sverige har bara ca 10 % av den unga
            befolkningen mellan 25 och 34
          </note>
          <note>
            år en längre högskoleutbildning - 10 %. OECD-
          </note>
          <note>
            genomsnittet är 16 %. Och i Norge, USA och Nederländerna är siffran
            27 %. I Norge är det alltså nästan tre gånger mer. Man kan säga
            att Norge har inte enbart olja utan också goda kunskaper.
          </note>
          <note>
            Är det något vi kan garantera nykläckta studenter eller ungdomar
            över huvud är det att kunskaper, utbildning och forskning hör
            framtiden till. Att morgondagens arbetsmarknad ropar efter utbildade
            och att bättre börda bär ingen med sig ut i livet än mycket vett
            vet vi.
          </note>
          <note>
            Emellanåt verkar det som om svensk utbildningsdebatt har blivit
            ett slags partipolitiskt slagträ, en arena på vilken partier vill
            hävda sin egen utbildningspolitiska förträfflighet. Jag menar
            att Sverige fordrar allt annat än skolpolitiskt kattrakande. Barn
            och ungdomar ska konkurrera i ett Europa där friheten inte upphör
            vid nationsgränsen. Och Europas ungdomar ska bygga sin framtid
            i ärlig kamp med ett utbildningspolitiskt alltmer medvetet och,
            som vi vet, mycket folkrikt Asien.
          </note>
          <note>
            Detta fordrar - det är min övertygelse - att läraryrket blir
            mer attraktivt, att skolmiljön blir kommunernas bästa miljöer
            och att forskningen vitaliseras.
          </note>
          <note>
            Herr talman! En av nyhetssändningarna i TV förra veckan rapporterade
            uppgifter från Folkhälsoinstitutet, att dagens studenter super
            så kopiöst att en tredjedel av dem riskerar att bli alkoholister.
            Folkhälsoinstitutet tilldelas årligen ca 230 miljoner av riksdagen.
          </note>
          <note>
            Institutets uppgift måste väl vara att förbättra folkhälsan,
            och vår uppgift måste väl vara att antingen bry oss om detta instituts
            uppgifter och verksamhet eller annars lägga ned det. Vi behöver
            inte ett institut som samlar in uppgifter som ingen bryr sig om.
          </note>
          <note>
            Är Folkhälsoinstitutets uppgifter någorlunda korrekta vet vi
            ju att sjungandet om en ljusnande framtid är så falskt det kan
            vara för tiotusentals ungdomar.
          </note>
          <note>
            Det är förstås i så fall också liktydigt med att den ekonomiska
            tillväxten kommer att hämmas. Det borde vara angeläget att resonera
            om, att försöka komma underfund med, varför alkohol och droger
            tar överhand för så många.
          </note>
          <note>
            Det är inte särskilt ansvarsfullt, tror jag, att enbart ropa
            på ytterligare information.
          </note>
          <note>
            Naturligtvis finns det inget heltäckande svar, men nog verkar
            det som om många barn och ungdomar saknar egen identitet och får
            växa upp utan visioner, utan någon framtid att hoppas på.
          </note>
          <note>
            Vi talar ofta om samhället och om staten. Men samhället och staten
            kan inte ge den sinnets trygghet och den meningsfullhet som människor
            söker. Jag tror att vi i våra dagar talar alldeles för lite om
            familjens roll och betydelse. Och vi ger familjen alldeles för
            lite stöd och tilltro. Det är föräldrarna, inte staten, som kan
            ge barn och unga den självtillit och trygghet som motverkar rotlöshet.
          </note>
          <note>
            Herr talman! Regeringen har tillsatt en utredning om den ekonomiska
            tillväxten. Det är för oss kristdemokrater obegripligt att regeringen
            låter utreda i stället för att regera.
          </note>
          <note>
            Det är väl inte möjligt att regeringen står tomhänt och saknar
            idéer om vad som måste göras för att främja tillväxten?
          </note>
          <note>
            I stället för att medverka till att vi får fart på näringslivshjulen
            beslutar Socialdemokraterna, Vänsterpartiet och Miljöpartiet att
            företagen, som vi har hört tidigare här, ska stå för kostnaderna
            för tredje sjukskrivningsveckan. Detta är ju att sparka näringslivet
            i magen och i praktiken tvinga företag och myndigheter att dela
            in människor i A- och B-lag. Vem tror att det främjar ekonomisk
            tillväxt?
          </note>
          <note>
            Herr talman! Det finns verkligen mer i regeringens politik som
            hämmar tillväxten. P-O Edin, förre chefsekonomen på LO uttalar:
            En skatt som är så krånglig och manipulerbar som arvs- och gåvoskatten
            kan man slopa. Edin säger vidare: Förmögenhetsskatten är så slumpmässig
            och orättvis att den måste ändras. De riktigt rika är normalt
            sett undantagna, säger Edin. Om man inte kan göra den här skatten
            rättvis bör man ta bort även den.
          </note>
          <note>
            Finansministern stod i går i den här talarstolen och försvarade
            förmögenhetsskatten. Men vad tycker
          </note>
          <note>
            Göran Persson? Att slumpmässigheten och orättvisorna ska vara
            kvar, eller?
          </note>
          <note>
            Herr talman! Regeringens stödtrupper Miljöpartiet och Vänsterpartiet
            omöjliggör nödvändiga satsningar på infrastruktur, satsningar
            som är ytterligt angelägna för den ekonomiska tillväxten. Regeringen
            har ju vissa politiska sektorer som inte ingår i s, v och mpuppgörelserna.
            Låt mig ge Göran Persson rådet att också frita infrastrukturen
            från den nu förlamande alliansen vänsterut.
          </note>
          <note>
            Sverige är inne i en bantningsfas, konstaterar
          </note>
          <note>
            Svenskt Näringsliv i sin senaste rapport, där BNP-
          </note>
          <note>
            tillväxten för i år skrivs ned till 0,8 % och den öppna arbetslösheten
            väntas stiga till 4,8 %. Den verkliga arbetslösheten - det har
            strukits under av flera talare här i dag - ligger på mer än det
            dubbla, och sjuktalen har som vi alla vet exploderat.
          </note>
          <note>
            Eurostat har mätt utvecklingen av BNP per capita i förhållande
            till EU-snittet sedan 1998 och då funnit att Sverige haft en svagare
            utveckling än 20 andra länder i Europa, varav 12 är medlemmar
            av EU och resten är ansökarländer.
          </note>
          <note>
            Göran Perssons Sverige kan jämföras med de börsbolag som i kristider
            nöjer sig med att ställa in utdelningen. Det kan ofta vara en
            nödvändig åtgärd, men den är sällan tillräcklig. Ofta vill det
            till strukturella grepp för att vända utvecklingen, och det är
            just vad som behövs i Sverige. Det tål att strykas under en gång
            till att utbildning och forskning och ett bättre näringslivsklimat
            är en ofrånkomlig förutsättning för att ord om en ljusnande framtid
            ska bli verklighet.
          </note>
          <note>
            Herr talman! I vartenda samhälle finns det, mer eller mindre
            tydligt, vad man kan kalla klassgränser.
          </note>
          <note>
            Jag tror att den framtida klassgränsen i vårt land riskerar att
            bli ännu tydligare inom vård och omsorg. Vi vet att många äldre
            förvaras. Vi kan inte påstå att alla äldre får omsorg. Många äldre
            isoleras och anonymiseras. Hundratusentals äldre lider av vätskebrist
            och näringsbrist. Ingen hinner bry sig om.
          </note>
          <note>
            Ingen ekonomisk tillväxt i världen kan garantera en trygg ålderdom.
            Det handlar i mångt och mycket om en attityd, en värderingsfråga.
            Men utan ekonomisk tillväxt finns ju inte ens förutsättningarna.
          </note>
          <note>
            Ingen tycker, tror jag, att de lågavlönade inom
          </note>
          <note>
            Kommunal har fått för stora lönelyft. Men vi vet också alla att
            kommunerna nu står rådvilla efter uppgörelsen. Där frågar man
            sig vad man ska dra ned på
          </note>
          <note>
            - eller som det brukar heta eftersom det låter bättre -
          </note>
          <note>
            hur man ska rationalisera för att få budgeten i balans.
          </note>
          <note>
            Det är svårt att tricksa med uppgifter om ett lands demografiska
            utveckling. När dagens förskolebarn blir vuxna får de dubbelt
            så många äldre att ge vård och omsorg än vad dagens yrkesverksamma
            har. Hur stämmer detta överens med förhoppningen om en ljusnande
            framtid?
          </note>
          <note>
            Herr talman! Fram till den 14 september är det vår plikt, tycker
            jag, att öppet och ärligt presentera, informera om och debattera
            vår inställning till EU och
          </note>
          <note>
            EMU, och att helst inte misstänkliggöra varandra.
          </note>
          <note>
            I dag vill jag gärna uttala min glädje över att Polen så markant
            röstade för medlemskap i EU. För 40
          </note>
          <note>
            år sedan besökte jag Polen ett par somrar i rad. Det var då ett
            slutet land. Det tisslades och tasslades.
          </note>
          <note>
            Ingen vågade säga något förrän man försäkrat sig om att samtalet
            inte avlyssnades. Sovjetunionen och det kommunistiska mentala
            och ekonomiska vanvettet höll landet i ett järngrepp. Vi minns
            elektrikern Lech
          </note>
          <note>
            Walesa och hans arbetskamrater, hur de tog striden för frihet
            och värdighet. Beundransvärda hjältar!
          </note>
          <note>
            I söndags fattade polackerna ett beslut om europeisk gemenskap.
            Det land som i Europas historia pressats och klämts mellan mer
            eller mindre konstruerade gränsdragningar finns nu i en gemenskap
            där gränser spelar mindre roll. Vem här i kammaren kan ogilla
            detta?
          </note>
          <note>
            Det finns de som vill se Storbritanniens ställningstagande angående
            euron som ett argument för att Sverige skulle vänta och se. Det
            är ett uselt argument. En del dödförklarar och faktiskt nästan
            idiotförklarar EMU som idé. Sedan säger de att vi ska vänta och
            se. Jag tycker att man ska bestämma sig.
          </note>
          <note>
            Vem vill gå med i ett idiotprojekt bara man skjuter det på framtiden?
          </note>
          <note>
            Att jämföra Storbritanniens ekonomi med Sveriges visar inte på
            mycket annat än argumentsbrist. Det är det faktiskt också när
            man hela tiden talar om
          </note>
          <note>
            Tyskland här i kammaren och lilla Sverige och gör jämförelser.
          </note>
          <note>
            Den brittiska regeringens ställningstagande i söndags visar i
            själva verket hur oklokt det skulle vara av
          </note>
          <note>
            Sverige, som nu ska hålla folkomröstning, att ställa sig utanför
            och sannolikt därmed få se Storbritannien gå förbi och bli medlem
            i EMU före Sverige.
          </note>
          <note>
            Herr talman! Det finns de som är väldigt måna om att slå fast
            att debatten i Sverige nu handlar om EMU
          </note>
          <note>
            och inte om EU. Man kan väl ändå få hävda att EMU-
          </note>
          <note>
            folkomröstningen inte hade ägt rum i Sverige om vi varit utanför
            EU. Det är tydligt att de som är mest måna om att vi inte ska
            resonera om EU i samband med EMU ofta är de som var emot och är
            emot svenskt medlemskap i EU.
          </note>
          <note>
            Herr talman! I Sverige ordar vi gärna om att vi är bäst i klassen.
            Men regeringen gör alldeles för lite för att Sverige ska nå ens
            i närheten. Vi behöver inte jämföra oss med länder som Luxemburg,
            Irland och
          </note>
          <note>
            Danmark som sedan länge lämnat Sverige på efterkälken. Men låt
            oss ta upp finnkampen som varit så stimulerande för idrottsmännen
            på bägge sidor.
          </note>
          <note>
            Finnarna har ju gått om oss ekonomiskt, men försprånget är inte
            så stort att vi måste avstå från kampen. Det är inte en kamp mellan
            Nokia och Ericsson jag talar om. Det är den ekonomiska tillväxten
            som är klart snabbare i Finland. Vårt grannland satsar också mer
            på forskning.
          </note>
          <note>
            Låt oss ta finnkampen i stället för att inbilla oss att vi kan
            ta en kamp med britterna och Tyskland.
          </note>
          <note>
            Finland ligger närmare och är i storlekshänseende bättre att
            jämföra sig med.
          </note>
          <note>
            (Applåder)
          </note>
          <note type="speaker">
            Anf. 32 PETER ERIKSSON (mp) replik:
          </note>
          <note>
            Herr talman! Jag reagerade på ett påstående från
          </note>
          <note>
            Alf Svensson. Han är ju en god retoriker men inte alltid en lika
            god sanningssökare, har jag noterat, men kanhända är det någonting
            jag inte har upptäckt här.
          </note>
          <note>
            Jag hörde nämligen att Alf Svensson sade att Miljöpartiet var
            motståndare till en satsning på utveckling av infrastrukturen.
            Det uppfattar jag som ett häpnadsväckande påstående.
          </note>
          <note>
            Vi är det parti som drivit fram en historisk satsning på infrastruktur,
            en historisk satsning på järnvägar. 100 miljarder kronor har vi
            i förhandlingar fått till i ett första beslut, och vi vill att
            det ska in ännu mer pengar. Vi ser att en järnvägssatsning i Sverige
            mer än någonting annat kan bidra till att minska avstånden i vårt
            stora, avlånga land, att skapa större arbetsmarknadsregioner,
            att se till att människor kan få nya livschanser, söka nya jobb
            och ändå bo kvar, samt att skapa tillväxt.
          </note>
          <note>
            Vi är det parti som mer än andra driver på i de här frågorna.
            Jag undrar om Alf Svensson kanske har hittat några gamla eller
            felaktiga uppgifter någonstans. Jag skulle gärna vilja att han
            tog tillbaka detta.
          </note>
          <note>
            Vi är stolta över att jobba för att föra Sverige och svensk ekonomi
            framåt genom att göra den långsiktigt vettiga satsningen att satsa
            på järnvägar i Sverige, som är ett extremt bra land att utveckla
            järnväg i.
          </note>
          <note>
            Det pågår nu till exempel en diskussion om Norrbotniabanan. Vi
            har ett pärlband av städer längs hela
          </note>
          <note>
            Norrlandskusten med huvuddelen av Norrlands befolkning, men man
            har ingen fungerande järnväg. Det är ett historiskt misstag som
            vi måste rätta till. Var med i den kampen i stället för att prata
            dumheter!
          </note>
          <note type="speaker">
            Anf. 33 ALF SVENSSON (kd) replik:
          </note>
          <note>
            Herr talman! Det där brukar vara en replikinledning: Alf Svensson
            är en god retoriker, men han är ingen sanningssökare. Först kan
            vi kanske enas om att varken Peter Eriksson eller jag lyckas nå
            fram till den absoluta sanningen. Jag tycker därför inte att vi
            behöver beskylla vare sig den ene eller den andre för att vara
            dåliga sanningssökare.
          </note>
          <note>
            När jag talar om infrastruktur talar jag om den infrastruktur
            som näringslivet ropar efter. Jag gjorde detta i samband med att
            jag talade om ekonomisk tillväxt, och inte sällan är det ju så
            att begreppet ekonomisk tillväxt inte är särskilt intressant för
            Miljöpartiet. Ni tror av någon konstig anledning att resurserna
            - det är i och för sig imponerande - kommer liksom ovanifrån utan
            att vi behöver arbeta och slita ihop dem inom svenskt näringsliv.
          </note>
          <note>
            Sedan är det ju så att när Peter Eriksson talar om infrastruktur
            handlar det om järnvägar. Jag har inget emot järnvägar, i synnerhet
            inte om de fungerar och tågen går. Men jag tycker att det är ren
            skandal att ni inte kan ställa upp på att det också behövs motorvägar!
            Vi har ingen motorväg mellan Göteborg och
          </note>
          <note>
            Stockholm. Tycker Peter Eriksson att det är bra eller att det
            är dåligt? Vi har ingen motorväg mellan Malmö och Stockholm heller.
            Tycker Peter Eriksson att det är bra eller att det är dåligt?
          </note>
          <note>
            Man hade faktiskt kört fram vägmaskinerna nere i
          </note>
          <note>
            Markaryd. Man hade börjat meja ned skogen. Sedan togs detta tillbaka.
            Det kanske var så att Peter Eriksson i budgetförhandlingar och
            resonemang med regeringen tyckte att detta var dumt. Eller var
            det rentav så att Peter Eriksson tyckte att det var bra att vägmaskinerna
            drogs tillbaka?
          </note>
          <note>
            Vi behöver järnväg, men det går inte att få Sverige att fungera
            infrastrukturellt enbart genom järnvägar. Jag vet det som bor
            i Gränna.
          </note>
          <note>
            (Applåder)
          </note>
          <note type="speaker">
            Anf. 34 PETER ERIKSSON (mp) replik:
          </note>
          <note>
            Herr talman! Kanske Alf Svensson borde hålla sig till polkagrisar.
          </note>
          <note>
            Mellan Göteborg och Stockholm går det på halva tiden om man kör
            med en modern järnvägstransport i stället för på motorväg. Alf
            Svensson talar för en gammal infrastruktur som inte är det nya
            som minskar restiderna och skapar tillväxt. Det är lika effektivt
            med trefilsvägar som med nya motorvägar. Det fungerar utmärkt
            bra. Även när det gäller säkerheten är det en mycket bra utveckling
            som pågår i Sverige när vi satsar på trefilsvägar.
          </note>
          <note>
            Därför tycker jag att det borde vara intressant för kd - och
            för moderater också, till exempel - att börja lära sig lite om
            hur moderna järnvägar och moderna tåg ser ut. I dag utvecklas
            det regionala tåg som gör
          </note>
          <note>
            240-250 kilometer i timmen och som kan bidra till en enorm utveckling
            och förbättring av möjligheterna för människor att söka jobb,
            gå på universitet och bo på olika ställen. Hela Mälardalen utvecklas
            i dag i väldigt stor utsträckning på grund av att man har gjort
            en genomgripande satsning på moderna tåg.
          </note>
          <note>
            Detta är någonting som händer och som utvecklar
          </note>
          <note>
            Sverige. Det är inte motorvägar som är framtiden. Det är en gammal
            struktur som man måste tänka bort.
          </note>
          <note>
            Man måste försöka se på moderna satsningar i stället,
          </note>
          <note>
            Alf Svensson!
          </note>
          <note type="speaker">
            Anf. 35 ALF SVENSSON (kd) replik:
          </note>
          <note>
            Herr talman! Om man blir väldigt trängd och har dåliga argument
            kan man börja tala om polkagrisar, löjrom i Kalix eller något
            sådant, men jag tycker inte precis att det hör till infrastrukturen.
          </note>
          <note>
            Sedan säger Peter Eriksson att Alf Svensson talar om ett gammalt
            infrastrukturssystem. Då är jag verkligen inte ensam. Jag är helt
            tvärsäker på att Peter
          </note>
          <note>
            Eriksson har upplevt hur näringslivet i Västsverige och runtom
            i hela riket, exempelvis i Skövde, bönar och ber om att industrin
            ska få vägar som är rimliga eftersom det kostar pengar och drar
            ned den ekonomiska tillväxten när man får lägga för mycket tid
            på transporter och när transporterna är osäkra.
          </note>
          <note>
            Jag tror inte att man behöver säga mer, herr talman. Det framgick
            ju alldeles uppenbart att Peter
          </note>
          <note>
            Eriksson har någon allergi mot motorvägar, och det är synd. Det
            var det jag åsyftade när jag sökte sanningen om infrastrukturen.
          </note>
          <note>
            (Applåder)
          </note>
          <note type="speaker">
            Anf. 36 ULLA HOFFMANN (v):
          </note>
          <note>
            Herr talman! Först har jag en kommentar till Bo
          </note>
          <note>
            Lundgren. Eftersom du hellre umgås med Göran
          </note>
          <note>
            Persson än med mig - det har du nu officiellt talat om här i
            kammaren - lär du heller aldrig få reda på vad jag har i min verktygslåda.
            Men jag lovar dig: Du skulle bli avundsjuk!
          </note>
          <note>
            Denna min första allmänpolitiska partiledardebatt vill jag prata
            om solidaritet och mänskliga rättigheter.
          </note>
          <note>
            Jag vill prata om solidaritet med de kvinnor som utnyttjas i
            sexhandeln. Jag vill prata om solidaritet med de flyktingar som
            söker asyl här i Sverige och brutalt avvisas. Men jag vill börja
            med att prata om den offentliga sektorns betydelse för solidariteten
            i vårt samhälle och vad EMU kan komma att innebära för den offentliga
            sektorn.
          </note>
          <note>
            Under en lång tid har vi genom arbetarrörelsens kamp byggt upp
            en generell välfärd. Den har byggt på en stor offentlig sektor
            som betalas av skatter och avgifter. Den har möjliggjort för kvinnor
            att förvärvsarbeta i och med att den har erbjudit både jobb och
            social service. I tider av lågkonjunktur har den offentliga sektorn
            kunnat användas för att stimulera ekonomin för att få fart på
            hjulen.
          </note>
          <note>
            I undersökning efter undersökning har det nu visat sig att det
            är kvinnor som är mest oroliga för vad ett medlemskap i EMU kan
            innebära. Detta, menar jag, är ett faktum som ja-sägarna borde
            ta på största allvar. EMU är nämligen inte könsneutralt. För att
            en gemensam valuta ska kunna fungera i flera olika länder krävs
            det att den ekonomiska politiken samordnas, och den ekonomiska
            politik som slagits fast för EMU innebär ett hårt tryck nedåt
            på de offentliga utgifterna.
          </note>
          <note>
            Så här skrev regeringens egen utredning om stabiliseringspolitik
            i valutaunionen 2002: Maastrichtkriterierna är inte neutrala.
            De är inte lika tuffa för länder med låga skatter, där man också
            säljer ut offentliga tillgångar. Alltså, låga skatter och privatiseringar
            premieras i EMU. Detta kommer självklart att drabba den offentliga
            sektorn, och det är där merparten av kvinnorna arbetar. Det är
            också där de verksamheter finns som möjliggjort för kvinnor att
            gå ut i arbetslivet: barnomsorg, äldreomsorg och sjukvård.
          </note>
          <note>
            Särskilt hårt kommer EMU-kraven att slå i perioder när arbetslösheten
            stiger, för då minskar skatteintäkterna samtidigt som samhället
            måste betala ersättning till de arbetslösa. I sådana krissituationer
            förbjuder EMU:s stabilitetspakt oss att låta de offentliga utgifterna
            stiga över en viss nivå. Då återstår bara försämringar i välfärdssystemen,
            som Schröders nuvarande planer i Tyskland. Det är de verktyg som
          </note>
          <note>
            Bosse Lundgren inte ville svara på frågor om, att sänka nivåer
            och tid i a-kassan, att försämra arbetsrätten och att försämra
            sjukvården eller nedskärningar i den offentliga sektorn. Jag är
            djupt oroad över hur detta kommer att drabba kvinnornas ställning
            i Sverige, en oro som jag delar med stora delar av kvinnorna i
            Sverige. Jag skulle vilja veta hur ja-sägarna tänker hantera denna
            oro.
          </note>
          <note>
            Herr talman! Jag har tillsammans med representanter för fem andra
            riksdagspartier skrivit ett brev om flyktingpolitiken till Göran
            Persson. Jag undrar,
          </note>
          <note>
            Göran Persson, när jag får svar på det brevet. Vi är oroliga
            för den praxis som utvecklats vid Utlänningsnämnden. Du kunde
            själv se på TV häromdagen när man berättade om en familj från
            Kosovo. Sonen kommer med största sannolikhet att försöka ta livet
            av sig och dottern bli psykotisk om de avvisas. Utlänningsnämnden
            säger att det är så. Man säger att de intyg som psykiatriker och
            läkare skrivit stämmer.
          </note>
          <note>
            Men man säger också att det inte strider mot humanitetens krav
            att avvisa familjen även om man tar hänsyn till portalparagrafen
            om barnens bästa.
          </note>
          <note>
            Jag vet, Göran Persson, att du vare sig kan eller ska uttala
            dig om enskilda fall, men jag är skakad av den människosyn som
            Utlänningsnämnden ger uttryck för. Jag anser att de humanitära
            principer som vårt samhälle ytterst vilar på hotas av den praxis
            som
          </note>
          <note>
            Utlänningsnämnden nu utvecklar. Jag ser en koppling mellan detta
            och det stigande flyktingmotståndet i partierna. Gör inte du det,
            Göran Persson? Är inte du lika orolig som jag?
          </note>
          <note>
            Herr talman! I dagarna fick vi faktiskt ett helt nytt perspektiv
            på regionalpolitiken. Det var ett kommunalråd som påstod att det
            är Göran Perssons fel att norrbottniska män utnyttjar prostituerade,
            därför att regeringens regionalpolitik leder till att kvinnor
            flyttar från Norrbotten. Mycket har jag anklagat Göran
          </note>
          <note>
            Persson för, men inte detta.
          </note>
          <note>
            Skämt åsido, och frågan bör man egentligen inte skämta om eftersom
            de uttalanden som gjorts av kommunalrådet visar på en skrämmande
            och förnedrande kvinnosyn, kan jag för de av kammarens ledamöter
            som missat artiklarna berätta att kommunalrådet anser att om regionalpolitiken
            ser till att kvinnorna får jobb behöver de inte flytta till kusten
            eller söderut. Då behöver männen inte köpa sex för att tillfredsställa
            sina som han kallar det naturliga behov.
          </note>
          <note>
            Jag kan upplysa kommunalrådet att prostitution och människohandel
            för sexuella ändamål finns även i storstäderna. I Stockholm har
            polisen sprängt ett antal bordeller där kvinnor från de forna
            öststaterna hölls fångna och utnyttjades sexuellt. Prostitution
            och människohandel handlar om samhällets kvinnosyn och har mycket
            lite med regionalpolitik att göra.
          </note>
          <note>
            Jag tror att de flesta av kammarens ledamöter har sett filmen
            Lilja 4-ever som beskriver just den situation som fattiga kvinnor
            från östra Europa befinner sig i och som män i Sverige utnyttjar.
            Det är bra att vi har kriminaliserat sexköp. Det är också bra
            att vi har den lag mot trafficking som kriminaliserar vartenda
            led i denna smutsiga hantering. Det är bra att de tre samarbetspartierna
            nu lagt fram ett förslag till handlingsplan mot människohandel
            för sexuella ändamål.
          </note>
          <note>
            Men det räcker inte. Det har visat sig att för att kunna åtala
            de män som köpt sexuella tjänster och de hallickar och bordellägare
            som handlar med kvinnor som om de vore objekt måste kvinnorna
            kunna stanna kvar och vittna. Nu finns det en utredning som föreslår
            att dessa kvinnor ska kunna stanna i Sverige endast under den
            tid som de vittnar och sedan skickas tillbaka till hemlandet.
            Såvitt vi vet hamnar många av dessa kvinnor åter i prostitution,
            några av dem har försvunnit.
          </note>
          <note>
            Det enda raka vore förstås att de får möjlighet att åtnjuta det
            skydd som utlänningslagen erbjuder, det vill säga som flyktingar.
            Det är ju män i Sverige, inte alla män i Sverige, men män i Sverige
            som försätter dessa kvinnor i denna situation - ensamma ungkarlar
            i glesbygd och gifta familjefäder från Stockholm.
          </note>
          <note>
            De kanadensiska myndigheterna har visat prov på en helt annan
            inställning till prostituerades skyddsbehov. En thailändsk prostituerad
            kvinna som befann sig i ett skuld-slav-förhållande till sin hallick
            i Thailand flydde och sökte asyl i Kanada. Där gjorde immigrationsmyndigheterna
            bedömningen att den thailändska polisen inte kunde eller ville
            ge henne något effektivt skydd mot hallicken, och hon gavs därför
            flyktingstatus i Kanada. Det tycker jag är ett bra föredöme.
          </note>
          <note>
            Jag förutsätter att det inte bara var jag som blev skakad av
            Lilja 4-ever och det faktum att hennes hallick hotade henne med
            utlänningspolisen om hon inte lät sig utnyttjas sexuellt av män
            i Sverige. Jag förutsätter också att samtliga partiledare anser
            att en viktig aspekt av de humanitära principer och den kvinnosyn
            som vi bekänner oss till är just hur kvinnors asylskäl behandlas.
            Ta som exempel fallet med en kvinna från Bangladesh som av politiska
            skäl gripits av polis, förts till en polisstation och där torterats
            och våldtagits en hel natt. Migrationsverket och
          </note>
          <note>
            Utlänningsnämnden, som inte ifrågasatte kvinnans trovärdighet,
            beslutade att hon skulle avvisas till hemlandet med motiveringen
            att det var enskilda polismän som utfört brottet utan godkännande
            av statsmakterna.
          </note>
          <note>
            I dag får inte kvinnor skydd, trots dokumenterad politisk förföljelse
            genom tortyr och våldtäkt, trots att lagen säger att de har rätt
            till skydd. Jag tycker att den här partiledardebatten är ett gyllene
            tillfälle för alla partiledare som liksom jag vill göra någonting
            åt detta att gå upp i debatten och säga det. Då kan vi göra någonting
            tillsammans.
          </note>
          <note>
            (Applåder)
          </note>
          <note>
            Anf. 37 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det finns väl ingen tvekan om var socialdemokratin
            står när det gäller synen på offentlig sektor. Den omfattande
            gemensamma sektor vi har i
          </note>
          <note>
            Sverige är mer än något annat vårt reformverk. Vi vill utveckla
            det, och vi har inga som helst planer på att minska den verksamheten
            - tvärtom. Den är en förutsättning för många människors frihet
            och värdighet.
          </note>
          <note>
            När vi förespråkar ett medlemskap i den monetära unionen gör
            vi det därför att vi tror att vi då får bättre möjligheter att
            utveckla den gemensamma sektorn.
          </note>
          <note>
            Det är inte så svårt att förstå hur vi resonerar om man har upplevt
            den tid då valutaspekulanterna var de som bestämde storleken på
            den gemensamma sektorn. Dit ska vi inte igen.
          </note>
          <note>
            Sedan dess har vi med stöd av Vänsterpartiet fört en ekonomisk
            politik som lever upp till de krav som den monetära unionen ställer.
            Vi ska inte göra någonting annat än det vi nu gör. Nu lever vi
            upp till kraven. Bakom den politiken står Vänsterpartiet. När
          </note>
          <note>
            Vänsterpartiet nu påstår att ett medlemskap i EMU
          </note>
          <note>
            skulle resultera i en mindre gemensam sektor, hur kan det då
            komma sig att vi har fått 80 000 fler anställda i kommuner och
            landsting under den senaste mandatperioden, när vi har fört den
            politik som är en förutsättning för ett medlemskap i EMU? Nej,
            Ulla
          </note>
          <note>
            Hoffmann, det är precis tvärtom. Vill man slå vakt om gemensam
            sektor, håll spekulanterna borta, se till att inflytandet ligger
            här i riksdagen! Det är det som det handlar om. Det är därför
            vi är för.
          </note>
          <note type="speaker">
            Anf. 38 ULLA HOFFMANN (v) replik:
          </note>
          <note>
            Herr talman! Jag förutsätter att Göran Persson kommer att svara
            på frågorna om Utlänningsnämnden och människohandel för sexuella
            ändamål senare.
          </note>
          <note>
            Låt mig säga att vi helt och hållet delar synen på offentlig
            sektor. Vi delar dock inte åsikten att det är nödvändigt för offentlig
            sektor att säga ja till EMU.
          </note>
          <note>
            Valutaspekulanterna bestämde hur stor den offentliga sektorn
            skulle vara, sade Göran Persson. Dit ska vi inte igen. Nej, precis.
            Det är just därför vi säger nej till EMU. När valutaspekulanterna
            spekulerade mot den svenska valutan hade vi en fast växelkurs.
          </note>
          <note>
            Då lekte vi EMU.
          </note>
          <note>
            Vi vill inte att du, Göran Persson, ska behöva stå där igen och
            tigga pengar, utan vi tycker att vi för din skull ska se till
            att vi har en rörlig växelkurs. Det går nämligen inte att spekulera
            mot en rörlig växelkurs, för den flyter undan.
          </note>
          <note>
            Sedan har vi det faktum att vi lever upp till kraven redan i
            dag. Ja, så är det. Vi har ett samarbete när det gäller den ekonomiska
            politiken, och det har du och jag kommit överens om att vi ska
            fortsätta att ha ett bra tag till, åtminstone den här mandatperioden
            ut.
          </note>
          <note>
            Vad som kan hända i nästa val är ju att de som inte gillar den
            ekonomiska politik som du, Göran Persson, och jag för kan avsätta
            oss. Men om vi har fört över beslutanderätten till Europeiska
            centralbanken kan de inte säga någonting. Då kan de inte säga
            någonting om den ekonomiska politiken, för då har vi lämnat ifrån
            oss makten till Europeiska centralbanken.
          </note>
          <note>
            Anf. 39 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Euron är ingen fast valuta. Också den rör sig gentemot
            omvärlden i övrigt. Men vi går in i en gemenskap där vi slipper
            se att vår konkurrenskraft försämras dramatiskt därför att våra
            handelspartners valutor rör sig. Det är den fördelen vi vinner,
            och det är det första.
          </note>
          <note>
            Sedan har vi det andra. Visst, om man spekulerar mot en rörlig
            valuta glider den undan, precis som Ulla
          </note>
          <note>
            Hoffmann säger. Räntorna stiger. Räntor är högre hyror. Och räntor
            är mer av statsutgifter och mer av nedskärningar på sådant som
            vi i stället skulle ha satsat pengarna på.
          </note>
          <note>
            Kommunerna är skyldiga 300 miljarder kronor; så ser deras låneskuld
            ut. Vi betalar åtminstone 1 % för mycket på de lånen i dag - det
            är 3 miljarder kronor -
          </note>
          <note>
            därför att vi står utanför den monetära unionen. 3
          </note>
          <note>
            miljarder är lika mycket som 10 000 heltidsanställda i vården
            kostar. Varför ska vi göra det bara därför att vi tycker att det
            är bättre att ha en riksbank i Sverige än att ha en riksbank i
            Frankfurt som vi har lika lite inflytande över som den i Sverige?
          </note>
          <note>
            För mig, när jag går igenom argumenten, är det solklart: Vill
            man slå vakt om en stor gemensam sektor, då ska man också se till
            att politiken, politikerna i denna kammare, har inflytandet och
            att man inte lägger den makten hos marknaden. Därför är vi mer
            skyddade i en stor valuta än i en liten utsatt valuta.
          </note>
          <note>
            Så ser resonemanget ut, och därför blir min slutsats för dig
            som är för en stor gemensam sektor att det gäller att se till
            att du får skydd av en stor valuta, för på så sätt behåller du
            politikens kraft och politikernas initiativ. Det är vänsterargumentet
            för den gemensamma valutan. Sedan har högern sina argument men
            det är så här jag resonerar och det är därför som jag kommit fram
            till slutsatsen att jag vill utveckla den gemensamma sektorn och
            inte ge bort makten till spekulanterna.
          </note>
          <note>
            (Applåder)
          </note>
          <note type="speaker">
            Anf. 40 ULLA HOFFMANN (v) replik:
          </note>
          <note>
            Herr talman! Just nu känns det väldigt kul med partiledardebatter.
          </note>
          <note>
            Göran Persson, det är så att 38 % av vår handel med utlandet
            går till EU-länderna. Resterande handel går till länder utanför
            EU.
          </note>
          <note>
            Jag tycker att det är rätt intressant att Göran Persson lovar
            tusentals nya jobb. Utifrån dagens situation och med det ränteläge
            som vi har i dag går det att räkna fram det. Men vad vet Göran
            Persson och vad vet ekonomer om ränteläget år 2006? Vi kan ha
            lägre ränta då här i Sverige, och man kan ha högre i ECB.
          </note>
          <note>
            Läget kan vara förändrat; vi vet ingenting om det.
          </note>
          <note>
            I de undersökningar som jag förstår nu har tagits fram säger
            man inte någonting om stabilitetspakten, som ju säger att kostnaderna
            för offentlig sektor inte får överstiga en viss nivå.
          </note>
          <note>
            Jag menar att vi inte behöver fler löften om någonting som vi
            egentligen inte vet något om. Jag förstår inte hur du kan stå
            i talarstolen och lova tiotusentals nya jobb.
          </note>
          <note>
            I dag läste jag en intressant artikel i Dagens Nyheter om politiker
            som gått ut och lovat och sagt: Köp
          </note>
          <note>
            Teliaaktier! Köp, köp, köp! Människor köpte därför att de trodde
            att Teliaaktien skulle gå upp. I dag har denna aktie förlorat
            60 % av sitt värde. Vi ska inte ha sådana löften - vi ska inte
            ha fler brutna löften.
          </note>
          <note>
            Jag tycker att det hela är alldeles felaktigt utifrån de kriterier
            som du lägger fram och där du inte har tagit hänsyn till räntan
            - och inte kan ta hänsyn till räntan - och inte heller har tagit
            hänsyn till stabilitetspaktens tryck nedåt på den offentliga sektorn.
            Det är inte ärligt.
          </note>
          <note>
            (Applåder)
          </note>
          <note type="speaker">
            Anf. 41 ALF SVENSSON (kd) replik:
          </note>
          <note>
            Herr talman! Vi har klart för oss, tror jag, att Ulla
          </note>
          <note>
            Hoffmann och Vänsterpartiet vill att Sverige ska gå ur EU. Vi
            vet ju att Ulla Hoffmann tycker att vi absolut inte ska beblanda
            oss med de många länder som ska ha euron.
          </note>
          <note>
            Jag har också hört Ulla Hoffmann säga, och detta finns dokumenterat,
            att hon inte vill höra talas om överstatlighet. Jag skulle vilja
            att Ulla Hoffmann berättar hur man ska ta itu med miljöproblemen,
            som är överstatliga, om man inte har EU.
          </note>
          <note>
            Ulla Hoffmann talade här med inlevelse om den förskräckliga sexhandeln.
            Men tror Ulla Hoffmann att det vore lättare att komma till rätta
            med de här brottssyndikaten - internationella som de är - om vi
            inte hade en gemenskap à la EU och att vi skulle komma till rätta
            med de här gangstersyndikaten varje land för sig eller att vi
            skulle upprätta bilaterala förbindelser, något som skulle innebära
            att det behövde upprättas i storleksordningen 300 sådana mellan
            de 25 EU-
          </note>
          <note>
            länderna?
          </note>
          <note>
            Det går inte att hela tiden bara kritisera, utan man måste också
            tala om vad vi ska ha i stället. Hur ert
          </note>
          <note>
            Europa ser ut får vi ju aldrig veta.
          </note>
          <note type="speaker">
            Anf. 42 ULLA HOFFMANN (v) replik:
          </note>
          <note>
            Herr talman! Alf Svensson vill veta hur vårt Europa ska se ut.
            Men nu har jag en repliktid på två minuter, så jag hinner inte
            med det. Men jag har stora visioner för hur Europa och världen
            ska se ut. Det hinner vi alltså inte med på den tid vi har på
            oss här men vi kan gärna sätta oss ned och ta en kopp kaffe efteråt.
            Då ska jag berätta.
          </note>
          <note>
            Du säger att vi inte vill beblanda oss med länder inom EU. Det
            är helt fel. Jag förstår inte vad du talar om. Sedan tar du upp
            miljöpolitiken, och därefter talar du om trafficking, om överstatlighet
            och om en väldig massa andra saker. Jag trodde att jag hade hört
            fel med tanke på den debatt som vi hade i TV häromdagen då jag
            sade: Vad har miljöpolitik och trafficking med EMU att göra? Det
            är ju EMU vi nu diskuterar. Det var det vi tog upp, eller hur?
            Vi tog ju upp den europeiska monetära unionen och hur den för
            över makten till andra.
          </note>
          <note>
            Min fråga till dig, Alf Svensson, när du nu tagit upp detta:
            Är det möjligt för dig att stödja ett förslag om att de kvinnor
            som utsätts för människohandel för sexuella ändamål ska kunna
            prövas enligt Genèvekonventionen och kunna få permanent uppehållstillstånd
            i Sverige? Är du överens med mig om att vi ska försöka åstadkomma
            någonting sådant?
          </note>
          <note type="speaker">
            Anf. 43 ALF SVENSSON (kd) replik:
          </note>
          <note>
            Herr talman! Jag måste uttala mig förfärligt luddigt och konstigt
            när jag får det svar som jag får av Ulla Hoffmann. Jag står här
            och säger att EU och
          </note>
          <note>
            EMU trots allt hänger ihop. Jag tror alltså inte att vi hade
            haft folkomröstning den 14 september om EMU
          </note>
          <note>
            om vi inte hade varit med i EU. Det är möjligt att
          </note>
          <note>
            Ulla Hoffmann tror någonting annat men jag tror inte att hon
            gör det.
          </note>
          <note>
            Sedan sade jag att det finns vissa frågor som är av överstatlig
            karaktär, att nationalstaten inte räcker till för alla frågor.
            Jag nämnde miljöpolitiken, som är överstatlig. Vindarna bryr sig
            inte om nationalstaten, och det gör inte heller vattenströmmarna.
          </note>
          <note>
            Därför frågar jag Ulla Hoffmann: Hur ska vi ta itu med detta
            om EU inte finns? Vi ska ju ur EU. Då måste man väl ordna det
            mellanstatligt, bilateralt, på något sätt. Detta ska jag höra
            vid en kopp kaffe. Jag kommer inte att rösta på Vänsterpartiet
            även om vi dricker kaffe ihop. Men svenska folket ska väl få veta
            detta. Folket får alltså inget svar. Det är det som jag är besviken
            över.
          </note>
          <note type="speaker">
            Anf. 44 ULLA HOFFMANN (v) replik:
          </note>
          <note>
            Herr talman! Jag förstår inte, Alf Svensson, varifrån du har
            fått att jag i debatten i dag skulle ha sagt att vi ska går ut
            ur EU. Jag har försökt hävda att vi nu diskuterar EMU. Det är
            alltså EMU-frågan som är aktuell, inte ett utträde ur EU. Där
            har vi ju haft en folkomröstning.
          </note>
          <note>
            Du har pratat mycket och väl om EU, och jag vill därför ställa
            en fråga till dig. Eftersom du inte har någon replik kvar kanske
            vi får ta svaret över en kopp kaffe. Du pratade om droger och
            alkohol, och därför undrar jag om kampen mot smuggling och brottslighet
            har underlättats av inträdet i EU. Jag skulle vilja veta om du
            anser att vi har kunnat behålla vår alkoholpolitik i Sverige sedan
            vi gick med i EU. Hur ser införselkvoterna ut?
          </note>
          <note>
            I stället för att agera som du gör tycker jag att du har mycket
            att fundera på, Alf Svensson, när det gäller de frågor du ställer
            till Vänsterpartiet.
          </note>
          <note type="speaker">
            Anf. 45 MAUD OLOFSSON (c):
          </note>
          <note>
            Herr talman! Först vill jag säga några ord om finansmarknaden
            och de finansvalpar som statsministern talade om. Det var inte
            valutaspekulanterna som satte stopp för en utveckling av den offentliga
            sektorn. Vi hade inte råd att expandera den offentliga sektorn
            eftersom vi hade förbrukat våra pengar.
          </note>
          <note>
            Sanningen är den att om man ska ha en offentlig sektorn behövs
            rejäl ekonomisk tillväxt. Pengarna kommer inte från himlen. De
            kommer från produktionen, vilket ger oss goda resurser till en
            bra välfärd.
          </note>
          <note>
            Jag vill också påminna om - och det gäller både statsministern
            och ytterligare några i kammaren - att det inte var EMU:s konvergenskriterier
            som gjorde att vi fick ordning och reda i våra statsfinanser.
            Det var ett hårt och slitsamt arbete som Centerpartiet och
          </note>
          <note>
            Socialdemokraterna tillsammans utförde för vi insåg att plus
            och minus måste gå ihop.
          </note>
          <note>
            Vi kan inte förbruka mer pengar än vi har. Det är vanligt, sunt,
            ekonomiskt tänkande. Sedan råkar det sammanfalla med EMU:s konvergenskriterier,
            men inget land kan förbruka mer resurser än det har - inte
          </note>
          <note>
            Sverige och inte heller något annat land. Och i Centerpartiet
            behöver vi inga konvergenskriterier för att inse det.
          </note>
          <note>
            Herr talman! Naturligtvis präglar den kommande folkomröstningen
            om euron också debatten i dag, som vi redan hört. Det är för väldigt
            många en svår fråga med argument såväl för som mot, vilket är
            viktigt att säga. Det är också viktigt att EMU-
          </note>
          <note>
            diskussionen inte döljer inrikespolitiken och de problem vi har.
            Bristande tillväxt, höga sjuktal, bristen på integration och jämställdhet
            ska inte gömmas bakom EMU-debatten. Hur viktig EMU-frågan än må
            vara avgörs Sveriges framtid i första hand i Sverige.
          </note>
          <note>
            Låt mig ändå tala något lite om EMU-frågan eftersom den är aktuell
            i dag. För Centerpartiets del har vi konstaterat att de ekonomiska
            riskerna överväger de eventuella politiska fördelarna. Riksbanken
            förfogar i dag självständigt över både valutapolitiken och räntan.
            Riksdagen beslutar om finanspolitiken.
          </note>
          <note>
            Om vi inför euron och går in i EMU:s tredje steg kommer två av
            dessa tre verktyg att försvinna. Vi i
          </note>
          <note>
            Centerpartiet tycker att alla verktygen behövs. Ibland räcker
            det inte med bara en hammare, utan ibland behöver man också såg
            och skruvmejsel.
          </note>
          <note>
            Om vi avstår från dessa två viktiga verktyg ökar pressen på att
            använda det tredje verktyget - finanspolitiken - vilket vi varit
            inne på i dag. Särskilt tydligt blir det när Europas ekonomier
            inte går i takt, som fallet är mellan Tyskland och Irland. När
            räntan sätts utifrån en genomsnittlig europeisk konjunktur kommer
            vi att behöva använda finanspolitiken än mer. Svängningarna i
            den förda politiken kommer att bli än större.
          </note>
          <note>
            Att oron inte är obefogad syns också tydligt i hur regeringen
            vill hantera ett EMU-inträde. Om det skulle vara ekonomiskt riskfritt
            skulle det ju inte finnas några skäl att skapa instrument för
            att kompensera för de förlorade verktygen. Ändå har regeringen
            diskuterat buffertfonder med LO för att kunna hantera svängningarna.
          </note>
          <note>
            Man har övervägt att låta regeringen fatta beslut om skattesänkningar
            eller - vilket är mer troligt med den nuvarande regeringen - skattehöjningar
            för att balansera konjunkturen. Det låter inte som om regeringens
            bedömning är att detta är ett riskfritt projekt då man behöver
            dessa instrument.
          </note>
          <note>
            När debatten nu börjar på allvar är det också läge att granska
            de argument som förs fram för respektive mot ett euromedlemskap.
            Vi redovisar mycket tydligt de ekonomiska betänkligheterna. Jag
            anser att bevisbördan ligger hos dem som tonar ned de ekonomiska
            riskerna och hellre talar vackert om tillhörighet. Låt mig då
            säga: Det är inte det frågan handlar om. Sverige tillhör EU. Sverige
            ska tillhöra EU. Centerpartiet säger ett tydligt ja till Europasamarbete,
            bejakar östutvidgning, bejakar miljösamarbete och bejakar ett
            internationellt samarbete. Men vi behöver inte ansluta oss till
            EMU. Folkomröstningen handlar också om
          </note>
          <note>
            EMU - inte om EU.
          </note>
          <note>
            Eftersom en mängd mer eller mindre trovärdiga argument förts
            fram vill jag passa på att fråga mina borgerliga partiledarkolleger
            om de helhjärtat ställer upp på den politik som regeringen vill
            föra ifall det blir ett ja i höstens folkomröstning. Därför vill
            jag säga följande till Bo Lundgren, Alf Svensson och
          </note>
          <note>
            Lars Leijonborg:
          </note>
          <note>
            Vi var överens i höstens val om att det behövs nya jobb framför
            allt i den privata sektorn. Statsministern har nu lovat att bara
            vi går med i EMU så kommer vi att få 100 000 nya jobb i den offentliga
            sektorn. Statsråden åker land och rike runt och talar om hur många
            jobb det skulle innebära för Norrbotten, Blekinge,
          </note>
          <note>
            Västerbotten och alla andra delar av landet. Min fråga till er
            är: Delar ni statsministerns bedömning att EMU
          </note>
          <note>
            skapar dessa 100 000 nya jobb i den offentliga sektorn?
          </note>
          <note>
            Herr talman! De brister vi ser i Sverige är våra egna. Det gäller
            vårdköerna, sjukskrivningarna, resultaten i skolan, löneskillnaderna
            mellan kvinnor och män, eftersläpningen i tillväxten och därmed
            i välfärden jämfört med resten av Europa. Detta har många varit
            inne på i dag. Det förtjänar att diskuteras, och det har ingenting
            med euron att göra. När det gäller de problem vi ser i Sverige,
            och som var och en upplever i vardagen, med oro för vården, oro
            för omsorgen, bekymmer med privatekonomin och mycket annat är
            det gångna året för mig och för svenska folket ett förlorat år.
          </note>
          <note>
            Regeringen har gång på gång utlovat förändring och förbättring.
            Man har avvisat oppositionens förslag och krav i riksdagen med
            hänvisning till utredningar och ytterligare utredningar. Men det
            är ju inte fler utredningar som Sverige behöver. Det är politisk
            handling. Annorlunda lät det före höstens val. Då fanns inget
            löfte som var för stort, ingen utgift som var för kostsam. Nej,
            då handlade det om att köpa och säkra valsegern.
          </note>
          <note>
            Därför kan det vara dags att summera första året efter valet.
            Det är de brutna löftenas år. Verkligheten har brutalt klätt av
            de löften som segeryra ministrar utfärdade, upprepade och befäste
            för mindre än ett år sedan.
          </note>
          <note>
            I veckan stod det dessutom klart vad regeringens lösning på de
            hundratusentals sjukskrivningarna är.
          </note>
          <note>
            AMS ska få 1 miljard för att ta hand om 5 000 sjukskrivna. För
            detta behöver de 700 tjänster. Man får möjligen vara glad att
            de inte ska ta hand om 700
          </note>
          <note>
            sjukskrivna med 5 000 tjänster. Den brist på handlingskraft som
            regeringen visat i den här frågan har inte sin like.
          </note>
          <note>
            De förbättringar som utlovades för landets småföretagare blev
            det ingenting av - inga regelförenklingar, inget förbättrat socialt
            skydd och inga åtgärder för att minska den orättvisa beskattningen.
            I stället fick de en tredje sjuklönevecka, något som inte ens
            riksdagsmajoriteten i veckan brydde sig om att försvara.
          </note>
          <note>
            Min fråga till statsministern är: Vad tycker du ska hända med
            de människor som nu avkrävs sjukintyg för att företag ska anställa
            dem? Hotell- och restaurangnäringen, småföretagare kräver i dag
            sjukintyg för att kunna anställa. Är det en vettig utveckling
            som vi ser i vårt land?
          </note>
          <note>
            De många barnfamiljer som röstade på Socialdemokraterna för löften
            om höjd föräldraförsäkring fick tji. Löftet var inget löfte. Det
            var bara en målsättning och möjligen en vision.
          </note>
          <note>
            Alla som oroats över kostnaden för barnomsorgen har fått maxtaxan
            med större barngrupper och bekymmer med personal, därför att regeringen
            har valt att genomföra reformen trots att inga pengar fanns.
          </note>
          <note>
            De lantbrukare som fick upprepade löften om likvärdiga konkurrensvillkor
            med resten av Europa har nu bara statsministerns ord att sprida
            på åkrarna.
          </note>
          <note>
            Möjligen ger det en förträfflig skörd.
          </note>
          <note>
            Alla som har trott på regeringens löften om bättre vägar och
            järnvägar och om bredband i hela landet ser nu satsningen krympa
            ihop. Bredband blir smalband, motorvägar blir grusvägar och järnvägar
            finns inte alls.
          </note>
          <note>
            Och, slutligen, alla de kommunalare - kvinnor i vård och omsorg
            - som trodde på statsministern, som trodde att det verkligen skulle
            bli något av talet om höjda löner, de hoppades på statsministerns
            stöd när de gick i konflikt. Men det visade sig att det var mycket
            blanka löften som statsministern hade utställt.
          </note>
          <note>
            Herr talman! Sverige kan bättre. Och vi som bor här förtjänar
            bättre. Det är också mitt motiv för att fortsätta arbetet för
            en ny regering inför valet 2006.
          </note>
          <note>
            Det finns ett enkelt skäl för mig att göra det: Vi har prövat
            socialdemokratisk politik. När den inte har fungerat, ska vi då
            ha mer av socialdemokratisk politik?
          </note>
          <note>
            Det avgörande är naturligtvis att få fart på tillväxten, därför
            att tillväxt är välfärd. Det är när ekonomin växer som vi också
            får råd med satsningar på vården, skolan, omsorgen, polisen, servicen
            och infrastrukturen. Vi får också råd med högre löner och kortare
            arbetstid. På det här området saknas inte förslag, det saknas
            bara handlingskraft.
          </note>
          <note>
            Centerpartiet har lagt fram förslag om enklare regler, större
            social trygghet för småföretagare, rättvisare beskattning, bättre
            infrastruktur, statlig service i hela landet, sänkta skatter på
            vanliga inkomster så att fler kan leva på sin lön.
          </note>
          <note>
            Vi har också lagt fram konkreta förslag när det gäller att hantera
            sjukskrivningarna. Det är ett hot mot vår välfärd, både mänskligt
            och ekonomiskt, att så många är sjukskrivna i dag. På några år
            har antalet sjuklönedagar mer än fördubblats, och kostnaden för
            sjukskrivningar och förtidspensioner har blivit statens största
            utgift.
          </note>
          <note>
            Vi har lagt fram förslag om att man ska kunna samarbeta mellan
            myndigheter. Det har skett framgångsrikt på många ställen runtom
            i vårt land, i Laholm, i Eskilstuna och så vidare.
          </note>
          <note>
            Det här leder till goda resultat. Och den största vinsten är
            den mänskliga, nämligen att människor blir friska och kan gå tillbaka
            till arbete.
          </note>
          <note>
            I grund och botten är inte problemet med det som händer i Sverige
            bara ekonomiskt eller politiskt, utan det hänger samman med hur
            Sverige fungerar. Vi har ett toppstyrt och centralistiskt samhällssystem
            som kanske fungerade på industrialismens 1900-tal men som inte
            fungerar på 2000-talet. Därför är den stora och viktiga utmaningen
            de kommande åren att ge människorna makten åter. Låt var och en
            ha ett större självbestämmande i vardagen, frihet att besluta
            om det som är bäst för mig och min familj i barnomsorgen, i skolan,
            i lokalsamhället och i kommunen. Men det förutsätter ett annat
            synsätt på hur makten ska fördelas i Sverige, att vi får ett Sverige
            som byggs underifrån på federalismens principer med starkare och
            självständigare kommuner som kan lyssna nedåt i stället för att
            snegla uppåt, med starkare kommunal skattebas som man själv beslutar
            över så att man kan stärka vården, skolan och omsorgen och att
            vi får pengar till högre löner och till bättre kvalitet.
          </note>
          <note>
            När människors frihet ökar - när var och en får möjlighet att
            växa och bidra som människa - då växer hela samhället, då växer
            hela ekonomin. Egentligen är det väl detta som tillväxtdebatten
            borde handla om, hur vi kan få var och en i Sverige att växa,
            hur vi kan använda alla Sveriges invånare till att skapa en framtid
            på 2000-talet som är glädjande och positiv.
          </note>
          <note>
            Därför, herr talman, kommer Centerpartiet att diskutera inrikespolitik
            tillsammans med EMU-frågan.
          </note>
          <note>
            Vår bedömning är att det är bättre att byta regering än att byta
            valuta. Därför kommer vi att rösta nej den
          </note>
          <note>
            14 september.
          </note>
          <note>
            (Applåder)
          </note>
          <note type="speaker">
            Anf. 46 BO LUNDGREN (m) replik:
          </note>
          <note>
            Herr talman! Det var nog det mest underliga argument jag har
            hört, att vi ska rösta nej till euron så att vi kan byta regering.
            Det är två frågor som inte hör ett enda dugg samman. Sannolikt
            skulle det snarare kunna permanenta en vänsterdominans i svensk
            politik, men det kan vi lämna åt sidan.
          </note>
          <note>
            Göran Persson har ju rätt - det är sällan jag säger det, men
            lyssna nu Göran Persson - för det är naturligtvis så att den högre
            tillväxten, den ökade handeln kan ge mer resurser, och dessa resurser
            kan användas för att expandera den offentliga sektorn. Det är
            inte den väg som jag skulle välja. Jag skulle vilja expandera
            den privata sektorn. Men det är en annan fråga, och den avgörs
            i riksdagsval. Den avgörs inte i folkomröstningen i höst.
          </note>
          <note>
            Det viktiga när det gäller euron är att euron är bra för företagandet.
            Euron ger förutsättningar för mer handel och bättre tillväxt.
            Sedan får valresultaten i vanliga val avgöra hur den bättre tillväxten
            ska fördelas. När man lyssnar på Maud Olofsson låter det nästan
            som att vi ska ha sämre tillväxt i Sverige, för då blir det mindre
            att fördela för Socialdemokraterna.
          </note>
          <note>
            Nej, vi ska ha bättre tillväxt. Och kan vi få med oss Socialdemokraterna
            på euron, ska vi naturligtvis också se till att vi vinner de inrikespolitiska
            valen.
          </note>
          <note>
            Det är viktigt.
          </note>
          <note>
            Maud Olofsson! Lantbrukarnas Riksförbund, som först hade många
            små företag, Företagarna, Svenskt
          </note>
          <note>
            Näringsliv, sju av tio företagare vill införa euron som valuta
            i Sverige. De vill mycket annat också. Vad är det som gör att
            Maud Olofsson vet bättre än de som jobbar i och driver företagen
            vad som är bäst för dem?
          </note>
          <note>
            Centerns partisekreterare har varit klok. Han säger i dag i tidningen
            att i ett läge när nästan alla andra är med, är det inte värt
            att vi står utanför - nästan alla är med! De nya medlemmar som
            kommer in i den europeiska unionen kommer att införa euron så
            fort de har förutsättningar att göra det. Partisekreteraren har
            rätt, det är dags att rösta ja till euron.
          </note>
          <note type="speaker">
            Anf. 47 MAUD OLOFSSON (c) replik:
          </note>
          <note>
            Herr talman! Det är så intressant att höra Bo
          </note>
          <note>
            Lundgrens värnande om det svenska lantbruket. I
          </note>
          <note>
            Lantbruks undersökning om stödet för EMU som presenterades förra
            veckan visade det sig att det är ungefär 30 % av lantbrukarna
            som säger ja. Vad de säger är: Skapa rimliga konkurrensvillkor.
            Här har ju löften getts från statsministern från tid till annan
            men som aldrig har infriats. Jag tycker inte heller att Moderaterna
            har visat intresse för att ge Sveriges lantbrukare rimliga konkurrensvillkor.
          </note>
          <note>
            Sedan är det för mig viktigare att byta regering än att byta
            valuta, därför att det är den brist på tillväxtpolitik som finns
            i Sverige som gör att svenska företagare, svenska jordbrukare,
            svenska medborgare över huvud taget inte får den välfärd och de
            villkor som de behöver. Därför ligger mitt fokus på att byta regering,
            inte på att byta valutan.
          </note>
          <note>
            I småföretagarnas egna redovisningar säger man också mycket tydligt
            att det är andra saker som är viktigare än EMU. Bättre förutsättningar
            för social trygghet, bättre ekonomiska möjligheter, bättre infrastruktur
            och så vidare är det som är det viktiga för landets småföretagare.
            Och det ska vi ge dem, du och jag tillsammans, när vi bildar regering
            2006.
          </note>
          <note type="speaker">
            Anf. 48 BO LUNDGREN (m) replik:
          </note>
          <note>
            Herr talman! Det är en bekymmersam argumentering som Maud Olofsson
            ägnar sig åt.
          </note>
          <note>
            Det är självklart att vi ska lyfta ryggsäcken av
          </note>
          <note>
            Sveriges bönder. Det är självklart att vi ska förbättra förutsättningarna
            för minskat krångel och slopad överbeskattning. Kan vi skapa majoritet
            för detta till och med innan riksdagsvalet 2006, desto bättre,
            därför att det behöver Sverige. Det ger högre tillväxt och fler
            jobb. Men man kan diskutera två saker samtidigt.
          </note>
          <note>
            Detta var den ena saken. Den andra handlar om euron. Så fly nu
            inte frågeställningen!
          </note>
          <note>
            Det är ju viktigt att notera att de som företräder landets företagare
            säger att euron är bra för företagen.
          </note>
          <note>
            Sju av tio företagare säger att euron bör införas som valuta.
            De tycker också att mycket annat borde ändras. Men det är ju euron
            som vi ska besluta om den 14
          </note>
          <note>
            september i folkomröstningen. Fly inte den debatten!
          </note>
          <note>
            Men jag förstår att Maud Olofsson gör detta när hennes egen partisekreterare
            säger att vi bör införa euron. För det säger han ju: I ett läge
            där nästan alla andra är med är det inte värt att vi står utanför.
            Din partisekreterare talar om precis hur det är. Han tycker att
            vi ska införa euron som valuta. Även om han backar senare är han
            klok i dag. Vi kan inte stå utanför. Det skulle missgynna Sverige,
            vår ekonomi. Det skulle missgynna företagandet. Vad är det som
            gör att
          </note>
          <note>
            Maud Olofsson i denna fråga säger sig veta vad företagarna vill
            bättre än företagarna själva?
          </note>
          <note type="speaker">
            Anf. 49 MAUD OLOFSSON (c) replik:
          </note>
          <note>
            Herr talman! Jag säger inte att jag vet bättre. Jag läser bara
            undersökningar. Jag läser LRF:s undersökning som visar att ungefär
            30 % av Sveriges bönder vill gå med i EMU. Jag läser de undersökningar
            som säger att Sveriges företagare anser att det är långt viktigare
            med social trygghet, bättre finansiering och bättre företagsvillkor
            här i Sverige än att gå med i
          </note>
          <note>
            EMU. Dessutom är det så att om vi har en felaktig räntenivå för
            Sveriges företagare så drabbar det Sveriges företagare. Det är
            därför det har en koppling till
          </note>
          <note>
            EMU. Om vi inte kan föra en penning- och räntepolitik som passar
            Sveriges företagare så drabbar det
          </note>
          <note>
            Sveriges företagare. Det är därför det är så viktigt att ha fokus
            på vad det är vi måste göra.
          </note>
          <note>
            När du sedan försöker tolka partisekreteraren tror jag att jag
            vet bättre vad vår partisekreterare tycker om EMU än vad både
            Svenska Dagbladet och Bo
          </note>
          <note>
            Lundgren gör. För det är så att de ekonomiska argumenten är de
            viktiga för Centerpartiet. Vi har makten.
          </note>
          <note>
            Vi ska ha verktygen kvar här hemma i Sverige, för det har visat
            sig att vi klarar det - i alla fall bättre än euroländerna, de
            som har infört valutan. Jag säger inte att jag är nöjd. Jag säger
            inte att det är bra med det som händer i Sverige. Men jag säger
            att vi har det bättre än de länder har det som har gått med i
            den gemensamma valutan, och det bekymrar mig.
          </note>
          <note type="speaker">
            Anf. 50 LARS LEIJONBORG (fp) replik:
          </note>
          <note>
            Herr talman! Bortsett från euroavsnitten var det ett bra anförande
            som Maud Olofsson höll. Hon ställde en retorisk fråga om vad vi
            tycker om regeringen.
          </note>
          <note>
            Men hon vet ju mycket väl att vi är precis lika kritiska som
            Centerpartiet mot den sittande regeringen. I
          </note>
          <note>
            den konkreta frågan om jobben vågar jag inte säga något antal
            eller någon tidpunkt, men i grunden håller jag med Göran Persson:
            Allt annat lika är det sannolikt att ett medlemskap i valutaunionen
            ger fler jobb än ett utanförskap. Därför röstar jag ja den 14
            september.
          </note>
          <note type="speaker">
            Anf. 51 MAUD OLOFSSON (c) replik:
          </note>
          <note>
            Herr talman! Det är bra att Lars Leijonborg ger besked. Det som
            bekymrar mig är alla de här löftena om antalet jobb, om sänkta
            räntor och om alla de himmelska saker som ska komma till Sverige
            bara vi byter valuta.
          </note>
          <note>
            Om ni lyssnade på Ekot i morse sade ju Huber
          </note>
          <note>
            Fromlet, som är ekonom på Föreningssparbanken, att man inte kan
            säga som statsministern och Socialdemokraterna gör. Det sade han
            trots att han är euroförespråkare. Man kan inte säga att det skapar
            100 000
          </note>
          <note>
            nya jobb i den offentliga sektorn. Det är därför jag blir lite
            orolig när jag hör både Bo Lundgren och Lars
          </note>
          <note>
            Leijonborg ändå vara så försiktiga i de här sammanhangen. Jag
            tror att svenska folket och debatten förtjänar att vi håller igen
            med den här typen av löften.
          </note>
          <note>
            Någon dag ska det här också upp till bevis, och svenska folket
            har rätt att få debatten på rätt nivå.
          </note>
          <note type="speaker">
            Anf. 52 ALF SVENSSON (kd) replik:
          </note>
          <note>
            Herr talman! Vi vet ju alla att det finns två vågskålar och att
            alla mynt har en framsida och en baksida. Det har också euron.
            Men för oss som säger ja har alltså ja-vågskålen vägt tyngst.
          </note>
          <note>
            Sedan har jag väldigt svårt att förstå det här som jag nästan
            - ursäkta, Maud Olofsson - tycker är en kortslutning i ditt resonemang.
            På valsedeln står det ju inte något annat än att vi ska rösta
            ja eller nej till euron. Det står ju inte på valsedlarna: Ja eller
            nej till
          </note>
          <note>
            Göran Persson. Det är trots allt en viss skillnad mellan euron
            och Göran Persson!
          </note>
          <note>
            (Applåder)
          </note>
          <note type="speaker">
            Anf. 53 MAUD OLOFSSON (c) replik:
          </note>
          <note>
            Herr talman! Jag noterar att Alf Svensson inte svarar på min
            fråga. Men vi kan ta frågan om att hellre byta regering än att
            byta valuta. Jag gör bara en vanlig, enkel bedömning av vad som
            är bäst för Sverige. Är det att byta valuta eller är det att byta
            ut Göran Persson? När jag lägger de här två sakerna i mina vågskålar
            väljer jag att byta ut Göran Persson hellre än att byta valuta,
            för jag tycker inte, och det har jag beskrivit, att vi är i det
            ekonomiska läget att vi ska utsätta Sverige för att gå med i tredje
            steget i EMU.
          </note>
          <note>
            Storbritannien har gjort den här bedömningen. De har gjort sin
            egoistiska bedömning av vad som är bäst för Storbritannien. De
            har kommit fram till att de väntar och ser. Det bör också Sverige
            göra.
          </note>
          <note type="speaker">
            Anf. 54 ALF SVENSSON (kd) replik:
          </note>
          <note>
            Herr talman! Det är ett märkligt sätt att resonera, detta med
            antingen-eller. Här gäller både-och.
          </note>
          <note>
            (Applåder)
          </note>
          <note type="speaker">
            Anf. 55 MAUD OLOFSSON (c) replik:
          </note>
          <note>
            Herr talman! Jag förstår inte varför Alf Svensson inte svarar
            på min fråga. Jag ställde frågan om de
          </note>
          <note>
            100 000 nya jobben. Jag ställde inte frågan om vi gillade Göran
            Persson eller inte. Men okej då, Alf
          </note>
          <note>
            Svensson tycker inte att det är viktigare att byta ut
          </note>
          <note>
            Göran Persson än att byta valuta. Jag tycker att det är viktigare
            att byta ut Göran Persson än att byta valuta.
          </note>
          <note type="speaker">
            Anf. 56 PETER ERIKSSON (mp):
          </note>
          <note>
            Herr talman! Miljöpartiets utgångspunkt i politiken handlar om
            att bygga ett långsiktigt uthålligt samhälle. Den gröna visionen
            handlar om att vi måste förändra ganska mycket för att skapa en
            trygghet, en välfärd, ett bra samhälle för våra barn och för våra
            barnbarn. Däri ligger också ett ekonomiskt ansvar.
          </note>
          <note>
            Det är skälet till att vi jobbar så intensivt med att klara av
            budgetramar och utgiftstak och med att försöka undvika att ta
            upp stora lån, för våra barns och barnbarns skull. Vi har ett
            ideologiskt perspektiv på den frågan.
          </note>
          <note>
            Det handlar också för vår del om solidaritet med dem som har
            en svag ekonomisk situation, som är utstötta i vårt samhälle,
            och också om solidaritet med fattiga i andra länder. Den här politiken
            kräver ganska stora förändringar. Vi lägger också fram en rad
            förslag om att förändra Sverige med en grön utgångspunkt.
          </note>
          <note>
            Men den debatt som pågår i dag handlar om en annan central, grön,
            miljöpartistisk fråga som jag ser det. Den handlar om huruvida
            vi ska flytta makt längre bort från människorna eller försöka
            skapa och bygga ett samhälle där människor är med och har möjlighet
            att påverka och styra framtiden.
          </note>
          <note>
            Nyss var det en diskussion här om alla löften som sprids från
            ja-sidan. Jag tror att de här löftena växer i takt med att man
            ser att opinionssiffrorna är svaga för ja-sidan. Jag tror dock,
            till skillnad från Maud Olofsson, att Göran Perssons och ja-sägarnas
            smala lycka är att de aldrig kommer att behöva stå upp till bevis
            för sina löften, för jag är övertygad om att vi får ett nej i
            folkomröstningen den 14 september. Det här kan också bli en öppning
            för andra länder. Jag är också övertygad om att Storbritannien
            kommer att fortsätta bevara sin mer självständiga och fria hållning.
            Jag tror inte att britterna vill bygga upp den här kolossen, den
            starka enhetsstaten, utan bidra, som svenska folket, till en utveckling
            som innebär lite mer flexibilitet och lite mer decentralisering.
            Det ser jag som en oerhört positiv och viktig insats som vi kan
            göra, också för andra länder som kan vilja välja den vägen.
          </note>
          <note>
            Ett ja till euron är som att knyta den svenska jollen till Titanic,
            säger den svenska ambassadören i
          </note>
          <note>
            OECD i Paris. Han säger att han inte känner igen det
          </note>
          <note>
            Europa som ja-sidan i Sverige talar om eftersom jasidan inte
            talar om det reellt existerande ekonomiska
          </note>
          <note>
            Europa, och det är också det mycket av debatten har handlat om
            i dag. Men vi måste faktiskt förhålla oss till hur ekonomin faktiskt
            ser ut. Ja-sidan kan inte fortsätta att förneka fakta och resonera
            bara kring förhoppningar, drömmar och visioner. Verkligheten måste
            också få plats i den här debatten.
          </note>
          <note>
            Det reellt existerande ekonomiska euroområdet befinner sig i
            en kraftig lågkonjunktur. EMU förstärker den europeiska lågkonjunkturen
            genom att fungera som en ekonomisk tvångströja. Ett exempel: Den
            tyska lågkonjunkturen upplever en kostnadskris, och ingen naturlig
            anpassning genom växelkursen kan ske. Inte heller räntan är anpassad
            till Tysklands ekonomiska behov. Om Sverige följer det tyska exemplet
            och gör sig av med de viktiga instrument som valuta och penningpolitik
            är händer detta: Vid en ekonomisk kris, som inträffar tid efter
            annan - det har vi varit pinsamt medvetna om i Sverige för inte
            alls länge sedan - måste vi också vara beredda på att följa
          </note>
          <note>
            Tyskland i de andra avseendena genom nedskärningar i offentlig
            sektor, ökad arbetslöshet, beskuren arbetsrätt och sämre social
            trygghet.
          </note>
          <note>
            Eller vad är era andra verktyg? Det är ju det som vi frågar er
            gång efter annan i debatten i dag: Vilka planer har ni för Sverige
            i framtiden när vi avhänder oss de här instrumenten? Tala om det!
          </note>
          <note>
            Kostnaden för införandet av euron i Sverige stannar inte heller
            med att vi gör oss av med de här verktygen. Det finns faktiskt
            efterkalkyler från de tolv medlemsländerna i EMU som pekar på
            att det är en ganska betydande övergångskostnad motsvarande någonstans
            mellan 0,5 och 1 % av BNP. För Sverige betyder det en extra kostnad
            på mellan 15 och
          </note>
          <note>
            18 miljarder i ett redan besvärligt ekonomiskt läge.
          </note>
          <note>
            Det är en engångskostnad, men den motsvarar ändå det årliga anslaget
            till biståndet eller till statens bidrag till läkemedel på 18,5
            miljarder. Det är den storleksordningen. Sanningen är den att
            vi alla får vara med och betala om euron införs i Sverige. Det
            är fakta som inte går att komma särskilt långt ifrån. Men intäkterna
            är mer osäkra.
          </note>
          <note>
            Herr talman! Det är oroväckande att regeringen väljer att vara
            så passiv när det gäller att agera mot oljeutsläppen i Östersjön.
            Fågelbestånd hotas, fiskar dör och bottenlevande djurs fortplantningsförmåga
            förstörs. Vi bygger upp en miljöskuld för kommande generationer
            och förstör djurlivet i Östersjön.
          </note>
          <note>
            Det är bra att oljeutsläpp nu uppmärksammas. Det sker alldeles
            för sällan. Förra året upptäckte kustbevakningen hela 228 oljeutsläpp
            i Östersjön i svenska vatten. Tragiskt nog gör regeringen inte
            det minimala som innebär att följa riksdagsmajoritetens beslut
            om att ansöka om att klassa de svenska vattnen i Östersjön som
            särskilt känsliga. Då skulle vi kunna ställa krav på transporterna
            i Östersjön på ett helt annat sätt.
          </note>
          <note>
            Här finns en majoritet i riksdagen och här finns ett beslut som
            har fattats, men regeringen släpar efter och genomför inte det.
            Det är tråkigt, och det är inte bra för miljön.
          </note>
          <note>
            Problemen med miljökatastrofer är annars att de ofta sker i det
            tysta. De genererar sällan stora rubriker. Så är det till exempel
            med utfiskningen av världshaven. 90 % av bestånden av de stora
            fiskarna i världshaven har försvunnit enligt en ny larmrapport
            om tillståndet för världens fiskebestånd som kom förra månaden.
            Trots det här fortsätter EU sin kolonialistiska fiskeripolitik
            utanför Afrikas kust, och man hindrar också oss från att rädda
            torsken i våra vatten.
          </note>
          <note>
            De kortsiktiga näringsintressenas inflytande över fiskepolitiken
            måste därför brytas. Forskarnas rådgivning vid beslut om fiskekvoter
            kan inte fortsätta att ignoreras. Sverige bör ta internationella
            initiativ för att få ett slut på utfiskningen av världshaven.
            Om vi inget gör får vi alla och kommande generationer betala för
            en ohållbar utveckling.
          </note>
          <note>
            Herr talman! Barnen är det värdefullaste vi har i vårt samhälle.
            Barnfattigdomen är också därför ovärdig ett ändå rikt land, som
            vårt. Här måste vi göra mer. I den överenskommelse Miljöpartiet
            har med regeringen har vi slagit fast att just barn i de fattigaste
            familjerna ska få ett ökat stöd så att dessa familjer får en levnadsstandard
            som gör att barnen inte behöver växa upp med en känsla av att
            vara en andra klassens medborgare. Arbetet med att ta fram konkreta
            förslag som innebär att vi omfördelar resurser som gynnar barn
            i fattiga familjer måste nu prioriteras.
          </note>
          <note>
            Studenter med barn är ett exempel på en sådan grupp med mycket
            knappa resurser. Ett barntillägg till studiebidraget är därför
            en nödvändig reform som vi hoppas kunna genomföra den här mandatperioden.
          </note>
          <note>
            Barns tid kommer inte igen. Den är här och nu.
          </note>
          <note>
            Jag tänkte avsluta med att ta upp en fråga som det är märkvärdigt
            tyst om. För några månader sedan förde vi en intensiv debatt i
            den här kammaren och runtom i landet om FN, Irak och USA. I dag
            är det tvärtyst. Ingen säger någonting. Debatten fortsätter på
            en del andra håll, bland annat i Storbritannien, men i
          </note>
          <note>
            Sverige är det märkvärdigt tyst.
          </note>
          <note>
            Då ville Folkpartiet skicka svenska trupper. Då sade man att
            Irak hotade hela världen. Redan i valrörelsen påstod Folkpartiet
            att Irak sannolikt hade kärnvapen, och det var fler som instämde
            här i kammardebatterna om att massförstörelsevapnen var sannolika
            och troliga, och de omfattade nog inte bara kärnvapen utan också
            en rad andra biologiska och kemiska vapen. I januari påstod också
            USA att Irak hade mängder av massförstörelsevapen som hotade omvärlden
            - inte bara regionen, utan hela världen.
          </note>
          <note>
            I dag blir det allt klarare att bevisen var fixade och att argumenten
            var rena bluffen. Saddam hotade sitt eget folk, det är sant, och
            skapade mycket, mycket dåliga saker där, men han hotade knappast
            omvärlden i någon större omfattning.
          </note>
          <note>
            Jag tycker vi bör fortsätta den här diskussionen.
          </note>
          <note>
            Vad är det vi har lärt oss av det som har hänt under våren 2003?
            Hur känns det i dag i Folkpartiet och
          </note>
          <note>
            Kristdemokraterna, ni som drog den här lansen för
          </note>
          <note>
            USA och talet om de massförstörelsevapen som Irak hotade omvärlden
            med? Känner ni er lurade, blåsta, på vad som sades? Gick ni på
            den niten, eller var ni bättre informerade än vi andra?
          </note>
          <note>
            Problemen i Irak är inte över. Terrorismen är inte utrotad. Debatten
            om FN och hur världen ska styras i framtiden borde fortsätta.
            Jag tycker att det här är en oerhört viktig debatt. Jag tycker
            att det är viktigt hur
          </note>
          <note>
            Sverige ställer sig. Hur ska vi arbeta vidare för att få ett
            system i världen som fungerar, där inte en stormakt kan köra över
            och genomföra de förändringar som man anser nödvändiga medan vi
            andra står vid sidan av och tittar på? Hur ska vi skapa någorlunda
            stabilitet och trygghet i det internationella systemet så att
            man kan genomföra åtgärder och förändringar som är nödvändiga
            men också hålla tillbaka de enskilda ländernas egna maktambitioner?
          </note>
          <note>
            (Applåder)
          </note>
          <note>
            Anf. 57 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Svaret, Peter Eriksson, är att vi bygger EU starkare.
            Peter Eriksson ondgör sig över
          </note>
          <note>
            USA:s totala dominans. Vi har en stor politisk organisation där
            vi själva är medlemmar, sitter vid bordet, kan påverka besluten,
            som står för progressiva idéer och för den typ av värderingar
            som vi har - Europeiska unionen. Det är den vi ska använda oss
            av, den vill
          </note>
          <note>
            Miljöpartiet lämna. Därmed framstår hela argumentationen i all
            sin nakenhet från Peter Erikssons sida.
          </note>
          <note>
            Herr talman! Först ett tack till riksdagen för året som har gått,
            det första året av valperioden. Ett särskilt tack till Vänsterpartiet
            och Miljöpartiet för ett konstruktivt samarbete för att utveckla
            vårt land.
          </note>
          <note>
            När vi nu är inne i det första året kanske man ska göra en sammanfattning.
            Trots en kraftig internationell lågkonjunktur har vi tagit viktiga
            steg på vägen mot ett bättre Sverige. Särskilt viktigt är att
            vi klarat att hävda sysselsättningen och att arbetslösheten bland
            invandrarna har fallit. Låt mig nämna några resultat av årets
            arbete.
          </note>
          <note>
            Fortsatta förbättringar för barnfamiljer och pensionärer har
            genomförts.
          </note>
          <note>
            Studiebidraget till gymnasieungdomar utökas till tio månader.
          </note>
          <note>
            Den lägsta dagpenningen i föräldraförsäkringen har i år höjts
            från 120 till 150 kr per dag.
          </note>
          <note>
            Ett nytt pensionssystem har trätt i kraft. För dem med lägst
            pension har det inneburit en höjning med mellan 300 och 600 kr
            i månaden.
          </note>
          <note>
            Ett nytt äldreförsörjningsstöd har införts.
          </note>
          <note>
            Inkomstprövningen av änkepensioner har slopats.
          </note>
          <note>
            Tandvårdsstödet för äldre har förstärkts.
          </note>
          <note>
            50 miljoner kronor har avsatts för att införa särskilda äldreskyddsombud
            för ökad tillsyn i äldreomsorgen.
          </note>
          <note>
            Satsningarna på skolan och förskolan fortsätter.
          </note>
          <note>
            Liksom tidigare år satsas ytterligare 1 miljard kronor för att
            fler vuxna ska kunna anställas i skolan. Alla fyra- och femåringar
            har från och med i år rätt till tre timmars allmän och avgiftsfri
            förskola varje dag. Ett kvalitetsprogram för skolan har påbörjats.
            Ett nytt vuxenstudiestöd har införts i stället för det särskilda
            utbildningsbidraget.
          </note>
          <note>
            Resurser ska satsas för att bygga fler studentbostäder.
          </note>
          <note>
            Kampen mot arbetslösheten och för sunda arbetsplatser drivs vidare.
            I år får kommuner och landsting ett särskilt sysselsättningsstöd
            om 3 miljarder kronor, vilket ska användas för att öka kvaliteten
            inom vård, skola och omsorg. Målet att halvera deltidsarbetslösheten
            inom gemensam sektor uppnåddes i våras.
          </note>
          <note>
            Kostnaderna för socialbidrag faller, framför allt därför att
            alltfler med invandrarbakgrund och ensamstående mammor kan försörja
            sig på eget arbete. Att ha ett jobb är avgörande för människors
            frihet och trygghet.
          </note>
          <note>
            Insatser görs för öka arbetsgivarnas ansvar för den växande ohälsan
            i arbetslivet. De regionala skyddsombuden samt Arbetsmiljöverket
            får ökade resurser. Ett särskilt anställningsstöd för långtidssjukskrivna
            förbereds. Från och med i år finns ett nytt lån för ny- och småföretagare.
          </note>
          <note>
            Investeringsbidrag om 500 miljoner kronor för byggande av små
            hyresrätter har sjösatts.
          </note>
          <note>
            Arbetet med att utveckla ett solidariskt, tryggt och miljövänligt
            Sverige fortsätter.
          </note>
          <note>
            4,25 miljarder kronor ytterligare tillförs hälso- och sjukvården.
          </note>
          <note>
            Biståndet höjs i år med 1,6 miljarder kronor.
          </note>
          <note>
            Mer pengar tillförs för att skynda på asylprövningen och korta
            väntetiderna.
          </note>
          <note>
            Den gröna skatteväxlingen fortsätter. Skatter på miljöfarliga
            utsläpp höjs, och inkomstskatten sänks.
          </note>
          <note>
            Vid årsskiftet skärptes lagstiftningen om hets mot folkgrupp.
          </note>
          <note>
            Polisen, kriminalvården och tullen får ökade resurser.
          </note>
          <note>
            100 miljoner kronor tillförs idrottsrörelsen i år bland annat
            för deras arbete med att öppna dörrarna för fler att delta i kampen
            mot droger, en satsning som under mandatperioden ska uppgå till
            1 miljard kronor.
          </note>
          <note>
            Herr talman! Det finns mycket mer att berätta om det år som har
            gått, men detta är några axplock. Det finns ännu mer kvar att
            göra. Vi är stolta med knappast nöjda. En reformistisk rörelse
            som den jag tillhör, socialdemokratin, blir inte nöjd. Alla de
            löften, ambitioner som vi har ställt ut ska också genomföras.
          </note>
          <note>
            Det program som vi gick till val på genomförs, därför råder ingen
            som helst tvekan om politikens färdriktning för de återstående
            tre åren av mandatperioden.
          </note>
          <note>
            Sverige ska fortsätta att utvecklas som välfärdsnation. Därför
            måste barnens villkor, sjukvården och de äldres omsorg gå före
            stora skattesänkningar som föreslås i de borgerliga partiernas
            motioner.
          </note>
          <note>
            Därför ska varje reform vara finansierad och politiken präglas
            av ordning och ansvar. Därför ska politiken formas i samarbete
            och samverkan såväl i som utanför riksdagen. Det var bara så vårt
            mål kan nås. Och målet är att Sverige ska vara de många möjligheternas
            land, inte de stora motsättningarnas samhälle.
          </note>
          <note>
            Jag ville börja, herr talman, med denna sammanfattning i telegramstil
            av det år som gått därför att här avviker också Sverige. Vi har
            våra offentliga finanser under kontroll, vi har ett överskott.
            Det är ovanligt i kretsen av EU-länder. Trots det kan vi genomföra
            en del reformer, förbättra verksamheter för människor som behöver
            ha en solidarisk politik. Jag är stolt över detta, men inte nöjd.
            Så ser det ut, och så ska vi fortsätta.
          </note>
          <note>
            Arbetslösheten i Sverige är för hög, men den stiger inte så snabbt
            som den gjorde förra gången vid en lågkonjunktur. Över detta kan
            vi vara glada, men inte nöjda. Arbetslösheten ska pressas tillbaka.
            Målet är full sysselsättning.
          </note>
          <note>
            Trots lågkonjunktur förmår vi upprätthålla en politik som förbättrar
            välfärden. Trots lågkonjunktur håller vi emot en annars stigande
            arbetslöshet. Det är resultatet av det första året i en besvärlig
            fyraårsperiod. Jag ser fram emot de tre kommande.
          </note>
          <note>
            Sedan har vi en stor fråga som nu tar vårt intresse och engagemang.
            Det är den förestående folkomröstningen om euron. Jag vill göra
            klart så här i sista partiledardebatten, då jag brukar antyda
            ett program för den kommande hösten, en dagordning för det kommande
            arbetsåret, att jag inte kan göra det i år därför att jag inte
            vet hur folkomröstningen slutar.
          </note>
          <note>
            Det är en sak som jag tror är väldigt viktigt för oss alla att
            stryka under. Oavsett om vi får ett ja eller ett nej i folkomröstningen
            blir det efter folkomröstningen inte som det var förut.
          </note>
          <note>
            Det är ett vägskäl vi står inför, vi gör ett vägval.
          </note>
          <note>
            Då går man antingen åt de ena hållet eller åt det andra hållet.
            Det är inte som förut, det är någonting nytt som öppnar sig.
          </note>
          <note>
            Jag vill att vi går åt det hållet som innebär ökad samverkan
            med de andra länderna i Europa. Jag vill inte att Sverige ska
            stå ensamt. Jag tror att det vore en mycket oklok politik att
            för ett litet exportberoende land som är så öppet mot omvärlden
            sända signaler:
          </note>
          <note>
            Nej, vi tror mer på vår egen förmåga att klara en orolig framtid
            än att söka lösningarna tillsammans med de andra. Satsar vi på
            ett sådant självvalt utanförskap genom att rösta nej i folkomröstningen
            ska vi inte bli förvånade över om vi i höst har en situation som
            präglas av en ökad oro på de så kallade finansmarknaderna. Jag
            vet inte hur länge den består, jag vet inte hur stor den blir,
            men med den erfarenhet jag har är jag säker på att den blir av
            sådant slag att den påverkar våra förutsättningar att driva den
            politik vi vill driva.
          </note>
          <note>
            Hur pass mycket högre räntorna blir än vad vi annars skulle ha
            vet vi inte. Men vi vet att höga räntor är sådant som dämpar investeringar,
            sådant som håller igen på nysatsningar.
          </note>
          <note>
            Det är i sin tur kopplat till förutsättningarna att ordna nya
            arbetstillfällen. Nya jobb är sådant som i sin tur är förutsättningen
            för att vi har skatter som betalas. När skatter betalas vet åtminstone
            jag vad vi socialdemokrater vill använda dem till. Det är till
            att fortsätta att förbättra den gemensamma välfärden.
          </note>
          <note>
            Ett nej i höstens folkomröstning innebär inte att det blir som
            alltid har varit. Det innebär att vi väljer ett alternativ där
            vi går själva, och därmed ökar vi vår exponering, vår utsatthet,
            för dem som kan komma att tänkas vilja spekulera mot den svenska
            ekonomin.
          </note>
          <note>
            Ibland kan man drömma sig tillbaka till den tid då vi inte var
            utsatta för den typen av ekonomiska krafter. Men den tiden kommer
            inte tillbaka. Ingen ska få mig att tro att den pendel som nu
            har svängt i riktning mot alltmer av avregleringar, alltmer av
            öppenhet i internationell ekonomi, plötsligt skulle byta riktning
            och gå åt andra hållet. Det tror inte jag på.
          </note>
          <note>
            Jag tror att vi lever i en ny tid. Vi som tror att politik är
            viktigt måste då också försöka att hitta internationella politiska
            organ, forum, där vi kan fatta beslut som sätter regler för dessa
            starka marknadskrafter och balanserar dem. Sådana regler kan vi
            sträva efter oavsett om vi är socialdemokrater, liberaler eller
            konservativa. Helt oreglerade marknader vill ingen ha. Men det
            ska vara politiska beslut. De kan vi fatta inom den europeiska
            unionen.
          </note>
          <note>
            Jag tror på politikens kraft. Jag tror på människors rätt att
            i fria val utse sina ombud. Jag tror därmed också på nödvändigheten
            av att vi söker oss till de forum, till de nivåer, där besluten
            kan fattas med kraft och där besluten betyder någonting. Det farligaste
            som kan hända för demokratin är att vi försätter oss i ett läge
            där vi väljer ombud som inte kan påverka sin samtid. Då kommer
            människor att vända sig bort från politiken och demokratin.
          </note>
          <note>
            Min tro på demokratin och min tilltro till politiken gör att
            jag är för att vi söker oss in i ett samarbete med andra för att
            balansera allt starkare internationella marknadskrafter. Därför
            tänker jag rösta ja i höst. Sedan blir inte ett ja lösningen på
            alla problem.
          </note>
          <note>
            Jag märker hur man nu liksom försöker förta seriositeten i ja-sidan
            genom att säga att vi lovar runt. Det gör vi inte. Vi visar med
            räkneexempel på vad vi får betala genom att nu stå utanför. Det
            är ett utanförskap som vi har sagt är tillfälligt, eftersom vi
            ju vill gå in.
          </note>
          <note>
            Vad tror ni att vi får betala om vi aktivt säger att vi nu ställer
            oss utanför, och dessutom ställer oss utanför för en lång tid?
            De räkneexempel som har gjorts från offentlig sektor visar mycket
            enkelt på vad
          </note>
          <note>
            1 % i ränta betyder för den kommunala verksamheten och för den
            statliga verksamheten. Det visar mycket enkelt och tydligt vad
            lägre priser betyder för alla dem som köper in skolmat och förbrukningsartiklar
            till ålderdomshem och till sjukhus.
          </note>
          <note>
            Det visar vad lite bättre tillväxt betyder för oss som tycker
            att det är viktigt att ha skattebaser som växer, skattebaser som
            kan användas för löner och sådant i gemensam sektor. Det den typen
            av beräkningar vi gör. Det är mycket försiktiga beräkningar baserade
            på dagens situation. Vi lovar inga 10 000
          </note>
          <note>
            nya jobb eller 100 000 nya jobb. Vi säger bara att redan nu kan
            vi se vad som sker med den lilla skuldsättning som finns - lilla
            och lilla, det är 300 miljarder i kommunal sektor.
          </note>
          <note>
            En enda procents ränta i dag som vi betalar mer än vad finnarna
            gör motsvarar där 3 miljarder kronor.
          </note>
          <note>
            Det är lika mycket som 10 000 vårdanställda. Så kan man räkna
            på dagens situation. Det är en situation som inte är av annat
            slag än att vi har sagt att vi ska vänta. Jag tror att den marginalen
            blir högre och det blir ränteskillnad om vi aktivt säger: Nu ställer
            vi oss utanför, och sedan får ni andra gå vidare.
          </note>
          <note>
            Jag vill att vi ska använda våra pengar till det vi tycker är
            viktigt. För en familj är det att man inte ska betala mer hyra
            än vad det är nödvändigt med de små löneinkomster man har. Man
            ska inte betala mer pengar för mat och kläder än vad som är nödvändigt.
          </note>
          <note>
            Självklart inte. Man ska se till att man använder sina resurser
            så effektivt som möjligt. Då ska räntekostnader, inflation och
            sådant pressas tillbaka. Då får vi mer välfärd.
          </note>
          <note>
            För mig är det huvudsakliga argumentet att jag inte vill att
            Sverige ska stå ensamt när Europa i övrigt går vidare tillsammans.
            Det vore en signal att skicka till marknaderna som var av det
            slaget att vi omedelbart skulle hamna i någon typ av ekonomisk
            oro. Dit ska vi inte en gång till. Därför röstar jag ja den 14
          </note>
          <note>
            september.
          </note>
          <note>
            (Applåder)
          </note>
          <note type="speaker">
            Anf. 58 BO LUNDGREN (m) replik:
          </note>
          <note>
            Herr talman! Sverige behöver euron. Men Sverige behöver också
            en bättre politik för fler jobb och fler som jobbar. Det är väl
            dags att också titta framåt trots allt, Göran Persson. Jag håller
            med om att osäkerheten är stor. Ett nej kommer att innebära problem
            oavsett vilken politik vi vill föra efter folkomröstningen.
          </note>
          <note>
            En sak krävs. Det är åtgärder för att göra det enklare för de
            framför allt mindre och medelstora företagen. Det är åtgärder
            som syftar till att ta bort straffbeskattningen av kunskap och
            företagande. Min fråga till Göran Persson är: När är regeringen
            beredd att äntligen genomföra de förenklingar som har föreslagits
            sedan lång tid tillbaka?
          </note>
          <note>
            När är man beredd att ta bort arvs- och gåvoskatten som hindrar
            generationsskiften och gör det svårare att driva vidare de små
            företagen? När är man beredd att ta bort de 3:12-regler som gör
            att vi har en extra straffbeskattning på små vinstrika, snabbväxande
            företag? När är regeringen beredd att skifta politik till en jobb-
            och företagarvänlig politik?
          </note>
          <note>
            Anf. 59 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! De skatter som Bo Lundgren talar om är mer eller
            mindre alla föremål för någon typ av beredning. Hittar vi en finansiering
            för 3:12-reglerna genomför vi det. Men vi hämtar inte ut en skattesänkning
            ur ingenting. Det måste finnas någonting på den andra sidan också.
            Nu kan någon hävda att det är större tillväxt. Den typen av löpande
            räkning och dynamiska effekter har vi sett förut. Det litar inte
            jag på. Jag vill se att det finns pengar.
          </note>
          <note>
            När det gäller arvs- och gåvoskatterna finns det felaktigheter
            i de skattesystemen som vi antingen behöver rätta till eller så
            ska vi överge dem. Om vi ska överge exempelvis förmögenhetsskatten
            kommer därmed den grupp i Sverige som har de absolut bästa förutsättningarna
            för sitt privata liv att få en skattesänkning på i storleksordningen
            4-5 miljarder kronor.
          </note>
          <note>
            Är det den mest angelägna skattereformen just nu?
          </note>
          <note>
            Jag tycker inte det. Men vi är öppna för en diskussion.
          </note>
          <note>
            Där har jag sett en signal från Carl Bennet som har sagt: Okej,
            ge oss skattesänkningen, men låt oss i stället prestera någonting
            annat från näringslivet som ett byte med regeringen. Den typen
            av diskussioner för vi gärna. Men vi lovar inte bara rakt av ut
            stora skattesänkningar. Det håller inte.
          </note>
          <note type="speaker">
            Anf. 60 BO LUNDGREN (m) replik:
          </note>
          <note>
            Herr talman! Förste vice talmannen säger att jag har 46 sekunder
            kvar av min talartid. Det är nästan en evighet, åtminstone i politiska
            sammanhang.
          </note>
          <note>
            Det handlar inte bara om att se det statiskt, Göran
          </note>
          <note>
            Persson. Det handlar om att se det dynamiskt. Det handlar inte
            om att inteckna det som inte finns. Det är livsfarligt, och det
            ska vi aldrig göra.
          </note>
          <note>
            Det handlar om att nu fatta sådana beslut att vi får den bästa
            finansieringen av alla både för att kunna sänka skatter och för
            att se till att vi kan finansiera det som är gemensamt, och om
            omfattningen av det har vi olika uppfattningar. Det innebär att
            fler måste vara i arbete.
          </note>
          <note>
            Det handlar inte bara om sådant som innebär skattebortfall. Det
            handlar om förenklingar. Det handlar om regelsystem som gör det
            besvärligt att starta och driva företag. Det har funnits förslag
            i Regeringskansliet under lång tid, och ändå har ingenting gjorts.
          </note>
          <note>
            Undanflykterna och diskussionerna om fram och tillbaka och det
            statiska räcker inte, Göran Persson!
          </note>
          <note>
            Är regeringen beredd att skifta politik och driva en politik
            som ger oss enklare regler och bättre förutsättningar för företagarna?
          </note>
          <note>
            Anf. 61 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! När man tittar på regeldiskussionerna, Bo Lundgren,
            så hittar man oftast ganska starka krav på att man ska ändra dem.
            När man sedan börjar borra djupare i det hela så ser man att det
            i regel är en skatteförändring som man är ute efter, eller rättare
            sagt en skattesänkning. Man ska ta bort någon skatt.
          </note>
          <note>
            Ja, det kan vi göra om det finns ett synsätt där vi kan täcka
            om det med någonting annat i stället eller om vi har en situation
            där vi de facto har ett saldoutrymme, alltså ett överskott, att
            ta av. Då kan man göra så. Det har vi också gjort, och det kommer
            vi att fortsätta göra. Men det sker utifrån en planerad utgångspunkt
            där vi hela tiden har ett överordnat krav på våra statsfinanser
            som utgångspunkt.
          </note>
          <note>
            Det pågår ett regelförenklingsarbete i Regeringskansliet. Det
            har satt sina spår. Självfallet kan det gå snabbare, men jag tycker
            inte att man ska anklaga
          </note>
          <note>
            Näringsdepartementet för att inte ligga på i det arbetet. Det
            gör de. De driver verkligen detta med kraft och ambition. Det
            gäller exempelvis ny teknik på
          </note>
          <note>
            Internetsidan, enklare rutiner vid skatteuppbörd och enklare
            åtgärder när man startar företag. Allt sådant görs. Om man jämför
            Sverige och svenska rutiner i administrationen med världen i övrigt
            har vi inte heller i den meningen mycket att anklaga oss för.
            Vi kan bli bättre, och vi vill bli bättre, men inte till priset
            av att vi fördärvar våra finanser. Då har vi snart ett nytt problem
            i stället.
          </note>
          <note type="speaker">
            Anf. 62 LARS LEIJONBORG (fp) replik:
          </note>
          <note>
            Herr talman! Man behöver naturligtvis inte välja mellan euron
            och till exempel bättre företagarklimat eller bättre skola. Vi
            ska klara allt det där. Men först kommer euron, den 14 september.
          </note>
          <note>
            Jag vill utnyttja mina återstående sekunder av talartid till
            att säga att jag tycker att det är mycket bra att socialdemokratin
            nu är starkt engagerad för euron.
          </note>
          <note>
            Jag delar Göran Perssons uppfattning. Han har fått viss kritik
            för den. Men liksom i de förutsägelser han gör, inte när det gäller
            detaljer och tidpunkter men när det gäller jobb och priser, så
            är det också min uppfattning att allting annat lika så talar allt
            för att ett medlemskap innebär fler jobb och lägre priser. För
            mig är det starka argument att rösta ja den 14 september.
          </note>
          <note>
            Anf. 63 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag delar självfallet inte heller alla de synpunkter
            som Lars Leijonborg har framfört i debatten. Det vore ju befängt.
            Men på det här området är vi överens. Här ser vi likartat på saken.
            Troligen gör vi det eftersom vi är två partier som utgår från
            uppfattningen att svenskt välstånd mer än någonting annat är beroende
            av en fri handel. Det har varit en gemensam strid historiskt som
            socialdemokrater och liberaler har genomfört för en fri handel.
          </note>
          <note>
            En rättvis och fri handel är ingenting annat än den bästa garanten
            för ett välstånd i vårt land.
          </note>
          <note>
            Om bara svenskar skulle köpa Volvobilar så skulle inte särskilt
            många jobba i Göteborg. Om bara svenskar skulle köpa den malm
            som vi bryter i de norrbottniska järnfälten så skulle inte särskilt
            många arbeta i Kiruna. Vi behöver ha tillgång till internationella
            marknader på rättvisa villkor. Om vi då är bäst så kan vi också
            få avsättning för våra produkter. Då tryggar vi jobben, och tryggar
            vi jobben så tryggar vi också det som vi kallar för välfärden.
            Så hänger vi ihop.
          </note>
          <note>
            Jag tror att det just nu inte finns något enskilt beslut som
            förbättrar förutsättningen för svensk handel mer än det om att
            ansluta sig till den gemensamma valutan. Valutarisken försvinner
            för små företag. De stora företagen behöver inte ha detta skydd.
            De har redan nu hela avdelningar som bara räknar på valutarisk
            och kanske ibland till och med tjänar pengar på det. Men småföretag
            i Småland med 25 anställda som får en order från Tyskland kan
            se allting av marginal försvinna därför att valutorna förändras.
          </note>
          <note>
            För oss är detta viktigt, oavsett om vi är liberaler eller socialdemokrater.
            Hur vi sedan använder de pengar som vi får in kan vi fortsätta
            att diskutera i den här kammaren, därför att det är den som beslutar
            om den saken. Då har den också suveränitet att göra det. Det är
            därför vi vill gå med.
          </note>
          <note>
            (Applåder)
          </note>
          <note type="speaker">
            Anf. 64 LARS LEIJONBORG (fp) replik:
          </note>
          <note>
            Herr talman! Det ligger mycket i att ända sedan vi hjälpte in
            Hjalmar Branting i riksdagen under tullstridens dagar så har socialdemokratin
            och liberalerna kämpat gemensamt mot protektionism.
          </note>
          <note>
            Jag vill klargöra att inget av det jag sade här var befängt.
            Men det hade varit just befängt om Göran
          </note>
          <note>
            Persson hade hållit med om det jag sagt.
          </note>
          <note>
            (Applåder)
          </note>
          <note>
            Anf. 65 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag tycker att Lars Leijonborg ska studera den modige
            Nils Edéns politik.
          </note>
          <note type="speaker">
            Anf. 66 ALF SVENSSON (kd) replik:
          </note>
          <note>
            Herr talman! Vi lyssnade uppmärksamt på vad statsministern sade.
            Jag försökte i mitt lilla anförande att anspela på studentsången
            och den ljusnande framtida vår. När jag hörde statsministerns
            första avsnitt kom jag osökt att tänka på den fortsättning som
            studenterna sjunger: Hurra, vad vi är bra; hurra, vad vi är bra!
            Fast nu har de ju vänt orden på ett sätt som inte jag vill ha
            fört till protokollet.
          </note>
          <note>
            Det finns all anledning att stryka under den andra avdelningen
            som statsministern hade. Jag har så ofantligt svårt att tycka
            att det skulle vara den rimliga svenska modellen att stå vid sidan
            om, att ställa sig utanför, att inte ta ansvar och att inte finnas
            med. För mig är detta en mycket stor politisk fråga. Vi ska inte
            sitta på åskådarläktaren när vi har möjlighet att göra det vi
            kan. Vi behöver ju inte tro oss om att göra underverk, men vi
            kan göra det vi kan och bistå med det vi har. Alla partier är
            väl egentligen övertygade om att vi har något av värde att bistå
            med. Låt oss göra det! Därför kommer jag att rösta ja.
          </note>
          <note>
            Herr talman! Jag vill passa på att önska talmännen en riktigt
            skön sommar - men inte alltför skön utan ute på barrikaderna.
            Såvitt jag förstår kan man räkna med samtliga talmän på rätt sida
            på barrikaderna.
          </note>
          <note>
            Herr statsminister! Jag ser fram emot att finnas på samma barrikad
            i det här avseendet.
          </note>
          <note>
            En riktig god sommar önskar jag statsministern, regeringen, alla
            riksdagens ledamöter och all personal!
          </note>
          <note>
            (Applåder)
          </note>
          <note>
            Anf. 67 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag ska avsluta så småningom med att önska god sommar,
            och jag tackar för Alf Svenssons vänlighet.
          </note>
          <note>
            Han sade någonting centralt för svensk politik -
          </note>
          <note>
            någonting som har central betydelse. Varhelst vi har haft ett
            internationellt forum där vi har kunnat påverka så har vi sökt
            oss dit. Det har varit vår instinkt.
          </note>
          <note>
            Finns det något land som har gjort mer i relation till sin storlek
            för FN:s utveckling än Sverige? Det finns en bred enighet här
            i kammaren bakom vårt engagemang för FN. Vi tror att vi bygger
            en bättre värld genom att fatta beslut internationellt och tillsammans
            med andra. Där tror vi på politiken. Där har vi också lämnat ifrån
            oss beslutanderätt till FN som i många avseenden är långt mer
            ingripande än vad EU-
          </note>
          <note>
            medlemskapet representerar. Och det är bra! Det har varit bra
            för världen. Nu är FN för svagt, och då måste vi naturligtvis
            stärka FN.
          </note>
          <note>
            Sedan har vi organisationen EU, som vi numera är medlemmar i.
            Där ser vi att vi faktiskt kan påverka utvecklingen. Och vi påverkar
            inte bara utvecklingen i Sverige, utan vi påverkar utvecklingen
            i hela Europa. Jag vet att mina barn och deras barn kommer att
            växa upp i ett Sverige som blir än mer beroende av de beslut som
            fattas i EU. Sedan kanske vi inte tycker om besluten alla gånger.
            Vilken blir då min slutsats?
          </note>
          <note>
            Blir den att nu dra oss ur och säga att i framtiden får andra
            fatta de beslut som kommer att påverka mina barns och barnbarns
            framtid? Eller ska vi säga att nu går vi in i detta med full kraft
            och driver de frågor vi tror på, talar för de värderingar vi står
            för, presenterar de drömmar vi har för att bygga en värld som
            är bättre för Europa och våra barn och barnbarn? Självklart dras
            vi dit. Nu säger vi inte att vi ska gå själva, och så får de andra
            gå vidare för sig. Nu går vi tillsammans för ett bättre Europa
            för mina barns och barnbarns skull. Det är detta det handlar om.
          </note>
          <note>
            (Applåder)
          </note>
          <note type="speaker">
            Anf. 68 ULLA HOFFMANN (v) replik:
          </note>
          <note>
            Herr talman! Nu börjar det diskuteras ekonomi och hur bra det
            ska bli ekonomisk om vi går med i
          </note>
          <note>
            EMU. Statsministern har förtjänstfullt beskrivit hur väl Sverige,
            Norge och Danmark ligger till när det gäller tillväxt, välfärd
            och vård i OECD och i EU-
          </note>
          <note>
            området. Men samma resonemang måste ju också gälla EMU. Om det
            är så fantastiskt bra med EMU-
          </note>
          <note>
            medlemskapet tycker jag att det skulle ha märkts under de år
            som EMU har funnits. De länder som står fria från EMU skulle väl
            ha börjat märka alla de katastrofer som ni ja-sägare påstår skulle
            drabba oss på grund av vi har stått utanför. Men sanningen är
            ju faktiskt att Sverige, Norge och Danmark, trots att vi står
            fria från EMU, har en bättre tillväxt och utveckling än EMU-länderna
            sedan EMU infördes.
          </note>
          <note>
            Här har vi alltså tre humlor, för att inte glömma bort det där
            med humlorna. Det var rätt intressant.
          </note>
          <note>
            Här har vi tre humlor som flyger alldeles utmärkt. Jag skulle
            vilja att du förklarade hur den här erfarenhet går ihop med löftena
            kring EMU-medlemskapet.
          </note>
          <note>
            Förklara alltså för oss hur humlorna Sverige, Norge och Danmark
            kan flyga!
          </note>
          <note>
            Jag håller med om att man fattar politiska beslut inom Europeiska
            unionen. Det är inte någon som har ifrågasatt det. Men den 14
            september ska vi ta ställning till EMU och om vi ska föra makt
            från folket över till sex bankdirektörer i Europeiska centralbanken.
            Det har ingenting med de politiska beslut som vi kan fatta att
            göra. Den ekonomiska politiken ligger ju fast i Maastricht. Jag
            tycker inte att stämmer att koppla ihop EU med att gå in i detta
            gigantiska, centralistiska, likriktade projekt som är emot all
            mångfald.
          </note>
          <note>
            Anf. 69 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det finns en aspekt på den här frågan som jag tycker
            att Ulla Hoffmann och Vänsterpartiet borde fundera på. Det är
            följande.
          </note>
          <note>
            Hon beskriver det som ett centralistiskt, elitistiskt, likriktat
            projekt, en koloss som är okänslig och omöjlig att nå. Vi hade
            en sådan koloss i Europa för inte så länge sedan, nämligen Sovjetunionen.
            Den kunde man beskriva på ett sådant sätt. Jag vet att Ulla
          </note>
          <note>
            Hoffmann, precis som jag själv, har varit djupt kritisk till
            Sovjetunionen. Det är inte det jag pratar om. Men förklara, Ulla
            Hoffmann, varför de länder som har lämnat Sovjetunionen, till
            exempel de baltiska staterna, nu, med den erfarenhet de har från
            sovjettiden, skulle vilja söka sig in i någonting som Ulla
          </note>
          <note>
            Hoffmann beskriver på samma sätt som vi kunde beskriva Sovjetunionen!
          </note>
          <note>
            Har vi inte problem i den svenska debatten när vi plötsligt befriar
            alla människor runtomkring oss i
          </note>
          <note>
            Europa från omdöme och klokskap? Hur kan det komma sig att de
            tar steget från den ena centralstyrda kolossen in i den andra?
            Det är ologiskt. Det skulle de aldrig göra om det inte var för
            att de faktiskt såg att det inte är så som Ulla Hoffmann säger.
            De kommer ju in i en familj av värderingar som står för öppenhet
            och solidaritet och med många olika kulturer, många olika språk
            och många olika religioner. Det är en världsdel som har slitits
            sönder i brand och krig. Nu kommer vi samman, och vi gör det frivilligt.
            Då vill man vara med därför att man tror på idén. Det är så det
            är. I det läget, när de går in, ska vi i praktiken säga att nu
            går vi ut. Är det någonting som vi tycker att vi ska göra för
            våra barn och barnbarn? Nej, det är ingen bra politik för Sverige.
          </note>
          <note>
            Sedan talas det mycket om räntan. Den svenska centralbanken följer
            den europeiska. Ingen ska få mig att tro att det är tvärtom. Det
            är faktiskt så att varje gång den europeiska centralbanken ändrar
            räntan gör den svenska det också, bara med den skillnaden att
            vi har högre räntor än vad man har i Europa och vi har ingenting
            att säga till om.
          </note>
          <note>
            Jag tycker att vi ska ändra på det också och rösta ja den 14
            september.
          </note>
          <note>
            (Applåder)
          </note>
          <note type="speaker">
            Anf. 70 ULLA HOFFMANN (v) replik:
          </note>
          <note>
            Herr talman! Jag kan faktiskt inte svara på Göran
          </note>
          <note>
            Perssons fråga om varför de östeuropeiska länderna vill gå in
            i EU och EMU. De har haft sina folkomröstningar, och de har beslutat
            att gå med i EU. Jag kan inte uttala mig om det. De har en suverän
            rätt att rösta som de vill.
          </note>
          <note>
            Jag fick förstås inte något svar på min fråga om hur det kan
            komma sig att de här tre humlorna Sverige, Norge och Danmark kan
            flyga. Men kanske Göran Persson, som har tid kvar - det har jag
            också -
          </note>
          <note>
            kan tala om för mig vad det är som gör att Norge,
          </note>
          <note>
            Danmark, Storbritannien, Island och Schweiz står utanför EMU.
            Det skulle vara intressant att veta.
          </note>
          <note>
            Sedan ska jag göra som alla andra partiledare har gjort och förklara
            vad jag kommer att göra den 14
          </note>
          <note>
            september, förutom att stå och dela ut valsedlar kan jag tänka
            mig. Jag kommer alltså att säga ja till välfärd, ja till jobben,
            ja till självständighet och demokrati. Därför kommer jag att rösta
            nej den 14 september.
          </note>
          <note>
            Anf. 71 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det är inte bara Danmark, Norge och
          </note>
          <note>
            Sverige som flyger. Finland flyger också, och Finland har också
            höga skatter. Sverige är med i EU men inte i EMU. Finland är med
            i EU och med i EMU. Danmark är med i EU och har en fast växelkurs,
            i praktiken ett semimedlemskap i EMU. Norge är inte med i någonting.
            Där har vi nog ett svar på frågan.
          </note>
          <note>
            Vi kan föra den politik vi vill just nu. Just nu är vi ett styrkeläge.
            Men vad vet vi om vad som händer?
          </note>
          <note>
            Vad vet vi om den framtid som väntar runt hörnet?
          </note>
          <note>
            Tror någon i den här kammaren att den kommer att präglas av mer
            lugn och ro, av lägre tempo, mer politisk styrning och regleringar?
            Tror någon att marknadskrafterna kommer att backa tillbaka? I
            så fall ska ni rösta nej den 14 september.
          </note>
          <note>
            Men om ni tror att marknadskrafterna flyttar fram sina positioner,
            tempot växer, avregleringar och marknadslösningar trycker på ska
            ni gå in i ett samarbete som etablerar en politisk balans. Då
            ska ni gå in i en monetär union som gör att vi kan fatta beslut
            i den här kammaren utan att jagas av marknaden när det gäller
            hur vi ska fördela det välstånd vi själva skapar i
          </note>
          <note>
            Sverige. Det är vad det handlar om, och därför röstar jag ja
            den 14 september.
          </note>
          <note>
            (Applåder)
          </note>
          <note type="speaker">
            Anf. 72 MAUD OLOFSSON (c) replik:
          </note>
          <note>
            Herr talman! Statsministern redovisade en väldigt lång och diger
            lista över vad som hade hänt under den här perioden. Vad han inte
            nämnde var ökade löneklyftor mellan kvinnor och män och ökade
            sjuktal inom framför allt offentlig sektor. Färre småföretag startas,
            alkohol- och narkotikamissbruket ökar, kvinnors företagande minskar,
            polisens frånvaro ökar, vi har knaggliga vägar och bredbandsutbyggnaden
            räcker inte till hela landet. Statsministern bortser helt från
            massor av problem som finns i Sverige i dag och som statsministern
            är ansvarig för.
          </note>
          <note>
            Statsministern säger vidare att det program som ni gick till
            val på genomförs. Då är min fråga till statsministern: Gick ni
            verkligen till val på att införa den tredje sjuklöneveckan? Jag
            har inget minne av att något sådant hot utfärdades. Gick ni till
            val på att handikappade och kroniskt sjuka människor som har bekymmer
            med att komma in på den svenska arbetsmarknaden skulle drabbas
            av att företagarna och arbetsgivarna nu går in och frågar om deras
            sjukdomstillstånd?
          </note>
          <note>
            Gick ni till val på det? Tror statsministern att ni hade fått
            de här människornas röster om ni hade talat om de här sakerna?
          </note>
          <note>
            När det sedan gäller EMU redovisar tidningen
          </note>
          <note>
            Entreprenör en undersökning där man ställer frågan:
          </note>
          <note>
            Hur många jobb skulle olika åtgärder som rör företagandet skapa?
            Högst upp på listan kommer sänkta arbetsgivaravgifter. Sedan kommer
            sjuklöneansvaret som en börda för företagarna och enklare regler.
            På nionde plats kommer EMU-inträdet. På nionde plats!
          </note>
          <note>
            Det är företagarna själva som säger det här. Vi har i vårt eget
            land makten att skapa bra tillväxtvillkor.
          </note>
          <note>
            Bekymret är att statsministern leder en regering som inte vill
            åstadkomma sådana utan bara ytterligare vill belasta just de små
            företagen.
          </note>
          <note>
            Anf. 73 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi gick inte till val på den tredje sjuklöneveckan.
            Vi gick inte heller till val på den fjärde sjuklöneveckan när
            vi införde den tillsammans med Centerpartiet - det har vi gjort
            en gång i tiden.
          </note>
          <note>
            Inte heller Centern gjorde så den gången. Vi införde detta därför
            att det var ekonomiskt tvingande. Vi skulle klara statsfinanserna,
            vilket vi också nu gick till val på. Detta ska vi komma ihåg.
          </note>
          <note>
            Vad sedan gäller de företagare som svarar på enkäterna är det
            troligen så, Maud Olofsson, att om du frågar dem vad de tycker,
            säger 75 % att de vill vara med i EMU. Det är bra för dem. De
            ser framåt och förstår att utanförskapet ger dem sämre förutsättningar.
            På samma sätt gjorde också en gång i tiden Centerpartiet som ett
            småföretagarparti och ett parti som såg till småföretagarnas intressen.
            Nu har man hamnat på den andra kanten, och det förvånar mig lite.
          </note>
          <note>
            Eller kanske har vi sett nya signaler från partisekreteraren
            i dag, av samma typ som om federalismen, som
          </note>
          <note>
            Centern nu talar om. I så fall har vi kanske en omorientering
            på gång, och det hälsar jag med tillfredsställelse.
          </note>
          <note>
            Men nog är det på det viset, Maud Olofsson, att om man frågar
            entreprenörer och småföretagare blir svaret att de vill vara med.
            Det andra får vi lösa senare, precis som de andra sagt här. Vi
            ska inte blanda ihop frågorna. Det tror jag att alla inser. Därför
            vet jag att i varje fall småföretagarna röstar ja den 14
          </note>
          <note>
            september, och det gör tydligen också Centerns partisekreterare.
          </note>
          <note>
            (Applåder)
          </note>
          <note type="speaker">
            Anf. 74 MAUD OLOFSSON (c) replik:
          </note>
          <note>
            Herr talman! Jag måste göra statsministern besviken: Centerns
            partisekreterare kommer att rösta nej den 14 september.
          </note>
          <note>
            Statsministern sade att EMU är den viktigaste småföretagarfrågan.
            Det är det som jag försöker redovisa att den inte är. Den kommer
            på nionde plats, eller åtminstone längre ned på listan - jag behöver
            inte vara så exakt. Det viktiga att veta i det här sammanhanget
            är att den kommer längre ned på listan. Vi kan genomföra en massa
            saker här om vi vill göra det.
          </note>
          <note>
            Göran Persson sade att man inte gick till val på den tredje sjuklöneveckan.
            Nej, men ni kände till de ekonomiska förutsättningarna. Bekymret
            var att ni var medvetna om de ekonomiska problemen men struntade
            i dem. Ni kände till de höga sjuklönetalen och visste vilka kostnader
            som skulle kunna komma, men ni satt passiva. Ni vågade faktiskt
            inte tala om för de svenska medborgarna vad det här riskerade
            att leda till. Sedan satt ni tomhänta utan att kunna göra någonting
            annat än drämma till med den tredje sjuklöneveckan. Det är oanständigt
            både mot småföretagarna och mot de arbetstagare som man nu kräver
            friskintyg av för att kunna anställa.
          </note>
          <note type="speaker">
            Anf. 75 PETER ERIKSSON (mp) replik:
          </note>
          <note>
            Herr talman! Världen och Sverige blir inte ett spår tryggare
            av att vi lämnar ifrån oss ekonomiskpolitiska verktyg som är viktiga
            för att styra ekonomin. Statsministern gör en stor poäng av räntan,
            men räntan är högre i Sverige därför att ekonomin går bättre här.
            Eller menar statsministern att vi ska sträva efter att komma i
            den japanska situationen, där man tidigare under ett antal år
            har haft nollränta på grund av en kraftig ekonomisk kris? En ränta
            på 0 % är inte något tecken på att ekonomin går bra och på att
            man har ett bra samhällstillstånd.
          </note>
          <note>
            Jag tycker att vi i dag har haft en hygglig debatt om EMU, men
            på slutet spårade det ur lite, Göran
          </note>
          <note>
            Persson. Du påstår att om vi fortsätter att handla med svenska
            kronor kommer kaos, elände och spekulationer att drabba landet.
            Det är lite grann ovärdigt att säga så. EMU-debatten borde handla
            om hur vi i framtiden ska styra Sverige. Jag hoppas att vi slipper
            komma i en situation som urartar och att vi kan föra en sansad
            debatt i framtiden.
          </note>
          <note>
            Anf. 76 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Jag sade inte "kaos och elände". Jag sade att det
            blir svårare att regera, att oron ökar och att det är farligt
            för ett litet och utsatt land som Sverige. Därför röstar jag ja.
            Trevlig sommar, Peter Eriksson! Vi ses i höst! Jag önskar även
            kammaren i övrigt inklusive talmännen en trevlig sommar.
          </note>
          <note>
            (Applåder)
          </note>
          <note type="speaker">
            Anf. 77 ULLA HOFFMANN (v):
          </note>
          <note>
            Herr talman! Jag hade hoppats på att i dag kunna få ett svar
            på hur partiledarna ser på till exempel människohandel för sexuella
            ändamål och på om ni är beredda att göra någonting för de kvinnor
            som utsätts för detta.
          </note>
          <note>
            Jag hade också hoppats på att få ett svar från Göran Persson
            vad gäller Utlänningsnämnden, men det har jag inte heller fått.
            Jag ska därför använda den sista talartid som jag har kvar till
            att tacka alla dem som har tittat och lyssnat på den här debatten.
            Också jag tycker att det har varit en väldigt intressant och rolig
            debatt.
          </note>
          <note>
            Jag vill särskilt rikta ett stort tack till alla dem som har
            gett mig stöd, de som har skickat mejl eller som har kommit fram
            på tunnelbanan eller i bussen och sagt: Du är bra! Kanske de inte
            delat mina uppfattningar, men de har sagt så.
          </note>
          <note>
            Jag vill också tacka alla de ledamöter i kammaren som har gett
            mig stöd och uppmuntran sedan jag blev tillförordnad partiledare.
            Många av er har visserligen sagt att ni inte står bakom min politik,
            men ni ska ändå ha ett stort tack.
          </note>
          <note>
            Inte alla de som har skickat mejl har kommit fram till oss i
            riksdagen, vilket beror på att vi under detta år har bytt datasystem.
            Jag vill rikta ett jättestort tack till vår IT-avdelning som har
            fått stå ut med alla problem i det sammanhanget.
          </note>
          <note>
            Jag vill önska alla dem som jobbar i riksdagen en himla trevlig
            sommar. Kom ut på barrikaderna och se till att rösta den 14 september!
            Sedan ses vi igen!
          </note>
          <note>
            (Applåder)
          </note>
          <note type="speaker">
            Anf. 78 LARS LEIJONBORG (fp) replik:
          </note>
          <note>
            Herr talman! Jag vill trappa upp kampen mot den illegala kvinnohandeln.
            För det krävs internationell samverkan.
          </note>
          <note>
            Trevlig sommar!
          </note>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 6 juni.
          </note>
          <note>
            3 § Ledighet
          </note>
          <note>
            Förste vice talmannen meddelade att Barbro Feltzing (mp) ansökt
            om fortsatt sjukledighet under tiden den 14 juni-29 juni.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Marianne Samuelsson (mp) skulle
            fortsätta att tjänstgöra som ersättare för Barbro Feltzing.
          </note>
          <note>
            4 § Anmälan om återtagande av plats i riksdagen
          </note>
          <note>
            Förste vice talmannen meddelade att Per Landgren (kd) skulle
            återta sin plats i riksdagen från och med den 14 juni varigenom
            uppdraget som ersättare skulle upphöra för Jakob Forssmed.
          </note>
          <note>
            5 § Meddelande om statistiska uppgifter om riksdagsarbetet
          </note>
          <note>
            Förste vice talmannen meddelade att statistiska uppgifter om
            riksdagsarbetet hade delats ut till kammarens ledamöter.
          </note>
          <note>
            Statistiken hade fogats som bilaga till protokollet torsdagen
            den 12 juni.
          </note>
          <note>
            6 § Meddelande om justering av protokoll
          </note>
          <note>
            Förste vice talmannen meddelade att justeringssammanträde skulle
            äga rum tisdagen den 24 juni kl.
          </note>
          <note>
            13.00.
          </note>
          <note>
            7 § Meddelande om riksmötet 2003/04
          </note>
          <note>
            Förste vice talmannen meddelade att riksmötet
          </note>
          <note>
            2003/04 skulle inledas med upprop tisdagen den
          </note>
          <note>
            16 september kl. 11.00. Öppnandet skulle äga rum kl. 14.00.
          </note>
          <note>
            8 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM79 Direktivförslag om informationskrav på noterade
            bolag KOM(2003)138 till finansutskottet
          </note>
          <note>
            9 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Förslag
          </note>
          <note>
            2002/03:RR16 till näringsutskottet
          </note>
          <note>
            2002/03:RR19 till försvarsutskottet
          </note>
          <note>
            Redogörelse
          </note>
          <note>
            2002/03:RS2 till konstitutionsutskottet
          </note>
          <note>
            Kammaren biföll talmannens förslag att motionstiden för ovanstående
            ärenden skulle förlängas till fredagen den 19 september.
          </note>
          <note>
            10 § Anmälan och hänvisning av ärenden till utskott
          </note>
          <note>
            Anmäldes
          </note>
          <note>
            Proposition
          </note>
          <note>
            2002/03:91 Associeringsavtalet mellan Europeiska gemenskapen
            och dess medlemsstater och Republiken Chile
          </note>
          <note>
            Kammaren biföll talmannens förslag att propositionen omedelbart
            skulle hänvisas till utrikesutskottet.
          </note>
          <note>
            Motioner med anledning av prop. 2002/03:74 Hemliga tvångsmedel
            - offentliga ombud och en mer ändamålsenlig reglering
          </note>
          <note>
            2002/03:Ju11 av Johan Linander m fl. (c)
          </note>
          <note>
            2002/03:Ju12 av Beatrice Ask m.fl. (m)
          </note>
          <note>
            2002/03:Ju13 av Peter Althin m.fl. (kd)
          </note>
          <note>
            2002/03:Ju14 av Johan Pehrson m.fl. (fp)
          </note>
          <note>
            2002/03:Ju15 av Leif Björnlod m.fl. (mp)
          </note>
          <note>
            med anledning av prop. 2002/03:119 Reformerad räddningstjänstlagstiftning
          </note>
          <note>
            2002/03:Fö5 av Marietta de Pourbaix-Lundin (m)
          </note>
          <note>
            2002/03:Fö6 av Erling Wälivaara m.fl. (kd)
          </note>
          <note>
            2002/03:Fö7 av Berit Jóhannesson m.fl. (v)
          </note>
          <note>
            2002/03:Fö8 av Elizabeth Nyström och Ulla Löfgren
          </note>
          <note>
            (m)
          </note>
          <note>
            2002/03:Fö9 av Ola Sundell m.fl. (m)
          </note>
          <note>
            2002/03:Fö10 av Allan Widman m.fl. (fp)
          </note>
          <note>
            2002/03:Fö11 av Lars Ångström och Leif Björnlod
          </note>
          <note>
            (mp)
          </note>
          <note>
            med anledning av prop. 2002/03:123 Beskattning av vissa förmåner
          </note>
          <note>
            2002/03:Sk16 av Jakob Forssmed m.fl. (kd)
          </note>
          <note>
            2002/03:Sk17 av Anna Grönlund m.fl. (fp)
          </note>
          <note>
            2002/03:Sk18 av Roger Tiefensee m.fl. (c)
          </note>
          <note>
            med anledning av prop. 2002/03:124 Sjöfartsskydd
          </note>
          <note>
            2002/03:T17 av Johnny Gylling m.fl. (kd)
          </note>
          <note>
            med anledning av prop. 2002/03:128 Företrädaransvar m.m.
          </note>
          <note>
            2002/03:Sk19 av Lars Gustafsson m.fl. (kd)
          </note>
          <note>
            2002/03:Sk20 av Carina Hägg (s)
          </note>
          <note>
            2002/03:Sk21 av Anna Grönlund m.fl. (fp)
          </note>
          <note>
            med anledning av prop. 2002/03:133 Lag om finansiell rådgivning
            till konsumenter
          </note>
          <note>
            2002/03:L19 av Inger René m.fl. (m)
          </note>
          <note>
            2002/03:L20 av Jan Ertsborn m.fl. (fp)
          </note>
          <note>
            med anledning av prop. 2002/03:136 Allmänna arvsfonden och Arvfondsdelegationens
            organisation m.m.
          </note>
          <note>
            2002/03:So51 av Ulrik Lindgren m.fl. (kd)
          </note>
          <note>
            2002/03:So52 av Cristina Husmark Pehrsson m.fl.
          </note>
          <note>
            (m)
          </note>
          <note>
            med anledning av prop. 2002/03:138 Åtgärder mot klotter och annan
            skadegörelse
          </note>
          <note>
            2002/03:Ju26 av Alice Åström m.fl. (v)
          </note>
          <note>
            2002/03:Ju27 av Tomas Högström (m)
          </note>
          <note>
            2002/03:Ju28 av Leif Björnlod m.fl. (mp)
          </note>
          <note>
            2002/03:Ju29 av Birgitta Sellén (c)
          </note>
          <note>
            med anledning av skr. 2002/03:111 Landsbygdspolitik - resultatredovisning
          </note>
          <note>
            2002/03:MJ28 av Sven Gunnar Persson m.fl. (kd)
          </note>
          <note>
            2002/03:MJ29 av Anita Brodén m.fl. (fp)
          </note>
          <note>
            2002/03:MJ30 av Jan Andersson m.fl. (c)
          </note>
          <note>
            med anledning av skr. 2002/03:120 2003 års redogörelse för företag
            med statligt ägande
          </note>
          <note>
            2002/03:N21 av Mikael Odenberg m.fl. (m)
          </note>
          <note>
            2002/03:N22 av Maria Larsson m.fl. (kd)
          </note>
          <note>
            2002/03:N23 av Eva Flyborg m.fl. (fp)
          </note>
          <note>
            med anledning av skr. 2002/03:126 Fortsatt reformering av tingsrättsorganisationen
          </note>
          <note>
            2002/03:Ju16 av Marietta de Pourbaix-Lundin (m)
          </note>
          <note>
            2002/03:Ju17 av Johan Linander m.fl. (c)
          </note>
          <note>
            2002/03:Ju18 av Agne Hansson (c)
          </note>
          <note>
            2002/03:Ju19 av Karin Pilsäter (fp)
          </note>
          <note>
            2002/03:Ju20 av Ragnwi Marcelind m.fl. (kd)
          </note>
          <note>
            2002/03:Ju21 av Ingemar Vänerlöv (kd)
          </note>
          <note>
            2002/03:Ju22 av Ingemar Vänerlöv och Rosita Runegrund (kd)
          </note>
          <note>
            2002/03:Ju23 av Johan Pehrson m.fl. (fp)
          </note>
          <note>
            2002/03:Ju24 av Dan Kihlström (kd)
          </note>
          <note>
            2002/03:Ju25 av Ragnwi Marcelind (kd)
          </note>
          <note>
            med anledning av skr. 2002/03:129 Arkitektur, form och design
          </note>
          <note>
            2002/03:Kr12 av Kent Olsson m.fl. (m)
          </note>
          <note>
            2002/03:Kr13 av Rigmor Stenmark (c)
          </note>
          <note>
            Kammaren biföll talmannens förslag att ovanstående motioner omedelbart
            skulle hänvisas till berörda utskott enligt nedan:
          </note>
          <note>
            2002/03:Ju11-Ju29 till justitieutskottet
          </note>
          <note>
            2002/03:Fö5-Fö11 till försvarsutskottet
          </note>
          <note>
            2002/03:Sk16-Sk21 till skatteutskottet
          </note>
          <note>
            2002/03:T17 till trafikutskottet
          </note>
          <note>
            2002/03:L19 och L20 till lagutskottet
          </note>
          <note>
            2002/03:So51 och So52 till socialutskottet
          </note>
          <note>
            2002/03:MJ28-MJ30 till miljö- och jordbruksutskottet
          </note>
          <note>
            2002/03:N21-N23 till näringsutskottet
          </note>
          <note>
            2002/03:Kr12 och Kr13 till kulturutskottet
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 juni
          </note>
          <note>
            2002/03:1122 av Jakob Forssmed (kd) till statsrådet
          </note>
          <note>
            Lars-Erik Lövdén
          </note>
          <note>
            Replokalsituationen
          </note>
          <note>
            2002/03:1123 av Henrik S Järrel (m) till justitieminister Thomas
            Bodström
          </note>
          <note>
            Insyn i offentligt finansierad verksamhet
          </note>
          <note>
            2002/03:1124 av Cecilia Widegren (m) till vice statsminister
            Margareta Winberg
          </note>
          <note>
            Kvinnliga entreprenörer
          </note>
          <note>
            2002/03:1125 av Henrik S Järrel (m) till näringsminister Leif
            Pagrotsky
          </note>
          <note>
            Bonusavtal med chefer i statligt ägda företag
          </note>
          <note>
            2002/03:1126 av Cecilia Widegren (m) till näringsminister Leif
            Pagrotsky
          </note>
          <note>
            Kvinnor och F-skattsedel
          </note>
          <note>
            2002/03:1127 av Per Bill (m) till näringsminister Leif
          </note>
          <note>
            Pagrotsky
          </note>
          <note>
            Cider
          </note>
          <note>
            2002/03:1128 av Carl-Axel Johansson (m) till socialminister Lars
            Engqvist
          </note>
          <note>
            Apoteksmonopolet
          </note>
          <note>
            2002/03:1129 av Cecilia Wikström (fp) till socialminister Lars
            Engqvist
          </note>
          <note>
            Landstingens kostnader för gömda flyktingar
          </note>
          <note>
            2002/03:1130 av Magdalena Andersson (m) till statsrådet Berit
            Andnor
          </note>
          <note>
            Bistånd till korttidsvistelse
          </note>
          <note>
            2002/03:1131 av Annelie Enochson (kd) till statsrådet
          </note>
          <note>
            Morgan Johansson
          </note>
          <note>
            Bidragsdirektiven till Socialstyrelsen
          </note>
          <note>
            2002/03:1132 av Ronny Olander (s) till statsrådet Jan
          </note>
          <note>
            O Karlsson
          </note>
          <note>
            Folkrörelser och bistånd
          </note>
          <note>
            2002/03:1133 av Gustav Fridolin (mp) till statsrådet
          </note>
          <note>
            Pär Nuder
          </note>
          <note>
            Resultatet av konstitutionsutskottets granskning
          </note>
          <note>
            2002/03:1134 av Birgitta Ohlsson (fp) till utrikesminister Anna
            Lindh
          </note>
          <note>
            USA och ICC
          </note>
          <note>
            2002/03:1135 av Carina Hägg (s) till utrikesminister
          </note>
          <note>
            Anna Lindh
          </note>
          <note>
            Tibetaner som utvisas till Kina
          </note>
          <note>
            2002/03:1136 av Claes Västerteg (c) till kulturminister Marita
            Ulvskog
          </note>
          <note>
            Sveriges Radios lokala kanaler
          </note>
          <note>
            2002/03:1137 av Ulf Sjösten (m) till kulturminister
          </note>
          <note>
            Marita Ulvskog
          </note>
          <note>
            Sveriges Radios lokala kanaler
          </note>
          <note>
            2002/03:1138 av Rosita Runegrund (kd) till finansminister Bosse
            Ringholm
          </note>
          <note>
            Fastighetsskattens effekter vid kustområden
          </note>
          <note>
            2002/03:1139 av Tobias Krantz (fp) till utbildningsminister Thomas
            Östros
          </note>
          <note>
            Ett svenskt college - yrkeshögskola - i Jönköpings län
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 16 september.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 juni
          </note>
          <note>
            2002/03:1059 av Lars Gustafsson (kd) till statsrådet
          </note>
          <note>
            Hans Karlsson
          </note>
          <note>
            Arbetsskador inom jord- och skogsbruk
          </note>
          <note>
            2002/03:1064 av Annelie Enochson (kd) till utrikesminister Anna
            Lindh
          </note>
          <note>
            Användning av Sidamedel
          </note>
          <note>
            2002/03:1076 av Gunnar Nordmark (fp) till miljöminister Lena
            Sommestad
          </note>
          <note>
            Strandskyddet
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 16 september.
          </note>
          <note>
            Ajournering
          </note>
          <note>
            Kammaren beslutade kl. 12.33 på förslag av förste vice talmannen
            att ajournera förhandlingarna till kl. 12.43.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.43.
          </note>
          <note>
            13 § Avslutning
          </note>
          <note type="speaker">
            Anf. 79 TALMANNEN:
          </note>
          <note>
            Ärade ledamöter! Vårens riksdagsarbete går mot sitt slut, och
            en härlig sommar, med välbehövlig vila, väntar härnäst. Upptakten
            inför folkomröstningen om euron ligger i och för sig också framför
            oss. Många av er kommer att vara aktiva i det arbetet. Jag hoppas
            ändå att ni hinner få tid för rekreation med nära och kära, liksom
            tid till reflexion. Vi behöver hejda oss ibland, innan det är
            dags att sammanträda igen.
          </note>
          <note>
            Jag skulle vilja ta tillfället i akt att säga några ord om det
            arbetsår som har gått. I mitt invigningstal som talman i höstas
            betonade jag vikten av insyn och öppenhet i riksdagsarbetet. Jag
            uttryckte min förhoppning om att vi tillsammans skulle kunna fördjupa
            och vitalisera riksdagens arbete.
          </note>
          <note>
            Öppenheten är en av grundstenarna i vår demokrati och en förutsättning
            för att väljarna ska kunna utkräva ansvar av oss folkvalda. Min
            ledstjärna är att det ska vara enkelt att ta del av den politiska
            debatten och besluten i Sveriges riksdag - även när frågorna är
            invecklade.
          </note>
          <note>
            I en studie som publicerades här i veckan visar statsvetaren
            Martin Brothén, som också är föredragande i utrikesutskottet,
            att förtroendet för riksdagen ökar vid valår. Människors tillit
            till politiken ökar med kunskap om och kontakt med de folkvalda.
            Jag anser att det finns ett demokratiskt värde i att medborgarna
            hyser förtroende för den folkvalda församlingen. Därför är det
            viktigt att vi gör vårt bästa för att nå ut till väljarna, genom
            medier och genom personliga möten.
          </note>
          <note>
            Undersökningen visar också att medborgarna har en mer positiv
            bild av riksdagen som central debattarena än vad vi ledamöter
            har. Med andra ord tenderar vi kanske att underskatta vår förmåga
            att nå ut. Det innebär inte att vi ska slå oss till ro, men vi
            kan inspireras i det fortsatta arbetet.
          </note>
          <note>
            I slutet av januari var det premiär för statsministerns och partiledarnas
            egen frågestund. Syftet med den är få upp mer dagsaktuella frågor
            av principiell vikt till debatt. På så sätt kan vi öka intresset
            för politik och riksdagens arbete.
          </note>
          <note>
            I början av mars inledde vi försöksverksamheten med nya debattformer.
            Målsättningen har varit att debatterna ska vara roligare att lyssna
            till och enklare att följa. Debatterna inleds nu ofta med en presentation
            och en sammanfattning av förslaget. Talartiden har vi kortat ned
            för att få en rappare ordväxling.
          </note>
          <note>
            Vi har också prövat en ny, tätare sittning i kammaren och - på
            initiativ av skatteutskottet - att replikerna tas från interpellationsbänkarna.
          </note>
          <note>
            Jag har uppmanat utskotten att prioritera bland de ärenden som
            ska debatteras utifrån deras politiska tyngd och nyhetsvärde.
            Likaså har jag manat till fler bordläggnings- och remissdebatter.
            Ett budskap till regeringen har varit att i högre grad informera
            kammaren muntligt i viktiga frågor.
          </note>
          <note>
            Hittills har 14 utskott prövat den nya ordningen i någon form
            - antingen med ett inledande anförande, eller med ny sittning,
            eller både-och. Några utskott har prioriterat bland sina debatter.
            Ni ska veta att jag då är positiv till att ge dem mer utrymme
            i kammaren för de prioriterade debatterna. Vi har fått en knapp
            ökning av remiss- och bordläggningsdebatterna. Här finns mer att
            göra. Och vad gäller informationen från regeringen till kammaren
            borde vi kunna komma mycket längre.
          </note>
          <note>
            Jag vill ta tillfället i akt att tacka er, ärade ledamöter, för
            ert, om jag får säga det, decentraliserade engagemang och likaså
            decentraliserade tålamod vad gäller att pröva de nya debattformerna.
            Jag är övertygad om att vi är på rätt väg.
          </note>
          <note>
            Under våren har försöksverksamheten diskuterats på ordförandekonferensen
            och med gruppledarna. Till en början rådde en viss tveksamhet,
            men efterhand som formerna har prövats av er har inställningen
            blivit alltmer positiv. Det visar den utvärdering som kammarkansliet
            nu har genomfört.
          </note>
          <note>
            Enligt min uppfattning bidrar de förnyade debattformerna till
            höjd kvalitet i debatterna. Det blir mer fokus på sakfrågorna
            och en intensivare dialog.
          </note>
          <note>
            Det finns vissa saker som vi kan förbättra ytterligare, till
            exempel vad gäller talartiderna. Jag är också öppen för att hårdare
            prioritera, på föredragningslistan, vilka ärenden som ska debatteras
            när på dagen, beroende på deras politiska och mediala intresse.
            Jag tror också att de vanliga frågestunderna behöver finna en
            ny form, eftersom allt färre ledamöter nu deltar i dem.
          </note>
          <note>
            Vi får fortsätta att pröva oss fram under hösten.
          </note>
          <note>
            Då ska vi gå vidare med planerna på en ommöblering av kammaren.
            Jag skulle vilja se mer av ett halvcirkelformat. Man kan tycka
            att det är kosmetika. Men jag vill bestämt hävda att debattmiljön
            påverkar debatten.
          </note>
          <note>
            Journalister som rapporterar från riksdagen noterar ofta att
            jag skrattar i talmansstolen. Det är en eloge till er talarkonst
            och debattlusta. Jag vet inte om det sker oftare med de nya debattformerna,
            men på sätt och vis tycker jag att dessa ting hör samman. Vi måste
            kunna ta oss själva på något mindre allvar.
          </note>
          <note>
            Humorn som uttrycksmedel är en del av dagens Sverige. Om vi stelnar
            i våra arbetsformer här i riksdagen och blir alltför traditionsbundna
            hamnar vi lätt vid sidan av. Vi kan aldrig medvetet riskera att
            skapa distans mellan folket och oss folkvalda.
          </note>
          <note>
            Ärade ledamöter! Det finns anledning att känna glädje och stolthet
            över det sätt som riksdagen har hanterat EU:s framtidsfrågor under
            våren. Vi har haft höga ambitioner och, i mitt tycke, levt upp
            till dem.
          </note>
          <note>
            Under våren har det sammansatta konstitutionsoch utrikesutskottet
            debatterat tre betänkanden om framtidskonventets arbete. EU-nämnden
            har haft en särskild beredningsgrupp. Riksdagen har arrangerat
            en rad välbesökta seminarier som har direktsänds på webben och
            i TV, bland annat med konventets ordförande Valéry Giscard d'Estaing
            och Europaparlamentets talman Pat Cox. Vi har haft en särskild
          </note>
          <note>
            EMU-debatt med partiledarna här i kammaren.
          </note>
          <note>
            Jag vill rikta ett särskilt tack till riksdagens ledamöter i
            Europeiska konventet - Sören Lekberg, Göran Lennmarker, Kenneth
            Kvist och Ingvar Svensson
          </note>
          <note>
            - för all den tid, kraft och kompetens som ni har bidragit med
            i denna intensiva och krävande process. I
          </note>
          <note>
            dag förväntas konventet lägga fram sina förslag.
          </note>
          <note>
            Men arbetet här i riksdagen är inte slutfört. Vi fortsätter att
            underlätta för medborgarna att tränga in i de här viktiga och
            komplicerade frågorna:
          </note>
          <note>
            · I eftermiddag blir det en offentlig utfrågning om
          </note>
          <note>
            Europeiska konventets arbete i det sammansatta utskottets regi.
          </note>
          <note>
            · Nästa vecka, den 18 juni, håller EU-nämnden ett öppet sammanträde
            med statsministern inför toppmötet i Thessaloniki den 20 juni.
          </note>
          <note>
            · Den 1 juli planerar det sammansatta utskottet för ett öppet
            möte med det besökande polska utrikesutskottet för att diskutera
            konventet och EU-
          </note>
          <note>
            frågor.
          </note>
          <note>
            · Slutligen, den 19 augusti, arrangerar EU-nämnden en offentlig
            utfrågning om EU och framtiden med planerat deltagande av bland
            annat utrikesministern.
          </note>
          <note>
            Att riksdagen är aktiv i EU-arbetet är en fråga om demokrati.
            Det räcker inte med de 626 ledamöter som väljs till Europaparlamentet.
            De folkvalda i Sverige måste in mer på plan.
          </note>
          <note>
            Nyligen vid talmanskonferensen i Aten, mellan
          </note>
          <note>
            EU:s länder och även de nya, fick Sverige i uppdrag att leda
            en arbetsgrupp som ska se över hur de nationella parlamenten och
            EU-parlamentet kan samarbeta mer i EU. Det handlar inte om att
            bygga nya institutioner. Det handlar om att forma flexibla strukturer
            för att öka utbytet av information och erfarenheter mellan parlamenten.
            Det blir än viktigare nu när EU
          </note>
          <note>
            växer och samarbetet fördjupas.
          </note>
          <note>
            Kära vänner! Det är viktigt att vi har en god arbetssituation
            här i riksdagen. Tidigare i vår presenterades en utvärdering av
            den första etappen av stöd till ledamöter och partigrupper. Den
            visar att en övervägande majoritet av oss ledamöter har behov
            av mer stöd.
          </note>
          <note>
            Det kom också fram bra synpunkter på hur stödet har organiserats,
            vilket vi bör ta med oss i den fortsatta processen. Frågan om
            att inleda etapp två i reformen behandlas nu i riksdagsstyrelsen.
          </note>
          <note>
            Ärade ledamöter! Ett varmt tack till er och alla anställda vid
            riksdagen för ett gott och produktivt arbetsår - ingen nämnd och
            ingen glömd.
          </note>
          <note>
            Vid halvårsskiftet upphör Riksdagens revisorer och riksdagen
            får en ny myndighet, Riksrevisionen.
          </note>
          <note>
            Det har vi bland annat uppmärksammat vid ett särskilt seminarium
            under våren. Jag vill tacka revisorerna och kansliet för förtjänstfullt
            och mycket väl utfört arbete. Riksdagens revisorer har under två
            sekler stått på medborgarnas sida i den centrala uppgiften att
            granska makten och hur den ska utövas.
          </note>
          <note>
            Med den nya Riksrevisionen bevaras banden med riksdagen - men
            kontakterna sker i nya former.
          </note>
          <note>
            Jag vill också rikta ett särskilt tack till Johan
          </note>
          <note>
            Lönnroth för hans arbete och engagemang i riksdagen. Han började
            i riksdagen 1991 och slutade med ålderns rätt tidigare i år för
            att ägna sig åt andra livsuppgifter. Johan Lönnroth har gjort
            framträdande insatser både i sitt parti och i riksdagen - och
            då tänker jag inte främst på hans berömda virkade mössor.
          </note>
          <note>
            Som vice ordförande i Vänsterpartiet var han en drivande kraft
            för modernisering och förnyelse. Han inledde sin gärning i riksdagen
            med de konstitutionella frågorna men blev ganska snart Vänsterpartiets
            ekonomiska talesman. Som sådan hade han en central roll i det
            samarbete mellan Vänsterpartiet och Socialdemokraterna som utvecklades
            sedan valet 1994.
          </note>
          <note>
            Kära vänner! På ert bord fann ni i morse ett exemplar av riksdagens
            rykande färska presentbok om riksdagens konst och arkitektur.
            Den finska riksdagens talman Paavo Lipponen fick exemplar nr 1
            i tisdags. Vi andra får alla exemplar nr 2. Den är så stor att
            det inte går att ha den i hängmattan, men i syrenbersån ska det
            väl gå. Och vill ni ge bort den finns den att köpa på Infocentrum.
          </note>
          <note>
            Ledamöter! Ha en riktigt skön sommar och på återseende i höst!
          </note>
          <note>
            (Applåder)
          </note>
          <note type="speaker">
            Anf. 80 BO LUNDGREN (m):
          </note>
          <note>
            Herr talman! Riksdagens ledamöter tackar för de vänliga orden
            och ser naturligtvis fram emot alla de förbättringar som vi alla
            kommer att kunna vara helt eniga om under hösten.
          </note>
          <note>
            Vi vill naturligtvis också från vår sida tacka talmannen och
            de vice talmännen för allt arbete ni lagt ned under det gångna
            riksdagsåret, för er milda ledning, för ert stora tålamod och
            för ert aldrig sinande intresse för riksdagsdebatterna.
          </note>
          <note>
            Vi vill naturligtvis också tacka kammarens sekreterare och all
            personal som arbetar i riksdagen, ni som gör vårt arbete möjligt
            och vår arbetsmiljö dräglig. Vi önskar er alla en skön och avkopplande
            sommar, så att vi kan mötas igen i höst med friska krafter både
            för debatt och gott arbete.
          </note>
          <note>
            (Applåder)
          </note>
          <note>
            14 § Kammaren åtskildes kl. 12.59.
          </note>
          <note>
            Förhandlingarna leddes av talmannen från sammanträdets början
            till och med
          </note>
          <note>
            1 § anf. 43 (delvis), av förste vice talmannen därefter till
            ajourneringen kl. 12.33 och av talmannen därefter till sammanträdes
            slut.
          </note>
        </div>
      </body>
    </text>
  </TEI>
</teiCorpus>
