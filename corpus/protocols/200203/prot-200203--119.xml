<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--119</head>
          <docDate when="2003-06-10">2003-06-10</docDate>
        </div>
      </front>
      <body>
        <div>
          <note>
            18.00 - 18.56
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 2 och 3 juni.
          </note>
          <note>
            2 § Meddelande om motionstid
          </note>
          <note>
            Tredje vice talmannen meddelade att motionstiden för prop. 2002/03:122
            Gemensamt ansvar: Sveriges politik för global utveckling hade
            ändrats från den 10 juni till den 19 september, att motionstiden
            för prop. 2002/03:131 Svår akut respiratorisk sjukdom (SARS) hade
            gått ut den
          </note>
          <note>
            2 juni (propositionen felstämplad) samt att motionstiden för
            prop. 2002/03:142 Vissa ägarfrågor m.m. rörande AB Svensk Exportkredit
            hade gått ut den 6 juni (propositionen felstämplad).
          </note>
          <note>
            Meddelandet hade delats ut till kammarens ledamöter.
          </note>
          <note>
            3 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Motion
          </note>
          <note>
            2002/03:Fi29 till finansutskottet
          </note>
          <note>
            4 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Näringsutskottets betänkande 2002/03:NU11
          </note>
          <note>
            Finansutskottets betänkanden 2002/03:FiU19, FiU21
          </note>
          <note>
            och FiU22
          </note>
          <note>
            Miljö- och jordbruksutskottets betänkande
          </note>
          <note>
            2002/03:MJU15
          </note>
          <note>
            5 § EU:s yttre förbindelser i ett framtida konstitutionellt fördrag
          </note>
          <note>
            Föredrogs sammansatta konstitutions- och utrikesutskottets betänkande
            2002/03:KUU2
          </note>
          <note>
            EU:s yttre förbindelser i ett framtida konstitutionellt fördrag.
          </note>
          <note type="speaker">
            Anf. 1 BIRGITTA AHLQVIST (s):
          </note>
          <note>
            Fru talman! Det betänkande som vi nu ska debattera, KUU2, behandlar
            EU:s yttre förbindelser. Ett tidigare behandlat betänkande, KUU1,
            behandlade
          </note>
          <note>
            EU:s framtidsfrågor i stort. Ett tredje planeras också angående
            EU:s rättsliga arbete. Alla dessa frågor har tidigare diskuterats
            i det europeiska konventet.
          </note>
          <note>
            Det sammansatta utskottet har dessutom arrangerat en offentlig
            utfrågning om EU:s gemensamma utrikes- och säkerhetspolitik. En
            utskrift från denna utfrågning bifogas betänkandet. Dessutom har
            en intern utfrågning genomförts.
          </note>
          <note>
            KUU2 fokuserar på beslutsformen inom EU:s utrikesrelationer.
            Men formen kan naturligtvis inte helt skiljas från innehållet
            i politiken. Det finns uppenbara gränser för hur långt EU:s medlemsstater
            kan samordna utrikespolitiska frågor gentemot omvärlden.
          </note>
          <note>
            Men utskottet anser att EU:s utrikesrelationer skulle vinna avsevärt
            på en ökad politisk samordning och samverkan.
          </note>
          <note>
            Det kan finnas flera dimensioner där ökad samverkan är önskvärd,
            till exempel mellan olika politikområden, mellan medlemsstater,
            mellan EU:s institutioner och mellan inre och yttre agerande.
            Dessa olika aspekter av ökad politisk samordning och samverkan
            diskuteras i betänkandet mer ingående under rubrikerna En ny målformulering
            för utrikespolitiken,
          </note>
          <note>
            Den institutionella strukturen, Röstreglerna samt
          </note>
          <note>
            Säkerhets- och försvarspolitiskt samarbete.
          </note>
          <note>
            En av de mest omdiskuterade delarna finns inom avsnittet Den
            institutionella strukturen. Den rör frågan om en sammanslagning
            av funktionerna EU:s höge representant för utrikes- och säkerhetspolitik
            knuten till ministerrådet och kommissionens ansvarige ledamot
            för utrikesfrågor. I debatten har det kommit att betecknas som
            "dubbelhattning", eftersom det bygger på att en och samma person
            ska kunna uppträda i två olika funktioner men med olika huvudmän,
            det vill säga två olika hattar. Utskottet vill inte stänga dörren
            för reformer på det här området men ser problem med "dubbelhattning"
            som bör undvikas eller motverkas.
          </note>
          <note>
            I betänkandet behandlas en motion från Centerpartiet angående
            ökade krav på lojalitet mellan EU:s medlemsstater, och motionen
            föreslås anses besvarad.
          </note>
          <note>
            Fem motivreservationer har fogats till betänkandet.
          </note>
          <note type="speaker">
            Anf. 2 GÖRAN LENNMARKER (m):
          </note>
          <note>
            Fru talman! Det här är ett viktigt ärende därför att det handlar
            om möjligheten för Sverige och Europa att ha en betydligt starkare
            utrikes- och säkerhetspolitik. I dag är EU utrikespolitiskt starkt.
            Utvidgningen har betytt oerhört mycket för stabilitet och utveckling
            i Central- och Östeuropa. EU:s erbjudande till länderna söder
            om Medelhavet, den så kallade Medapolitiken, är också viktigt,
            även om de på andra sidan kanske inte förmår ta emot det fullt
            så mycket.
          </note>
          <note>
            När detta är sagt finns det likväl flera problem med EU:s utrikespolitik.
            Det ena är att den är för passiv. Vi diskuterar i dag frågan om
            insatser i
          </note>
          <note>
            Kongo. EU:s sändebud i området Adjello har varnat under åtta
            nio år för detta. Det har inte kommit något initiativ från Europa
            under den tiden. Det borde ha gjorts mycket mer.
          </note>
          <note>
            EU är ibland inkonsekvent. Vi ger bistånd till ett u-land. Samtidigt
            har vi tullar och jordbrukssubventioner som försvårar för just
            detta u-land att exportera till oss. Vi har för små resurser när
            det gäller krishantering, alldeles för små resurser för att klara
            av till exempel Balkan. Vi bör göra det tillsammans med
          </note>
          <note>
            Nato och FN - i Afghanistan, i Afrika och på andra håll.
          </note>
          <note>
            Dessutom har vi ibland ett för litet perspektiv när vi agerar
            styckevis och delt. Europa borde till exempel kunna ha en betydligt
            större vision av utveckling i
          </note>
          <note>
            Afrika, med de erfarenheter Europa självt har gjort.
          </note>
          <note>
            Det handlar om en gemensam marknad, att bygga strukturer för
            demokrati och mänskliga rättigheter och att bygga en säkerhetsordning.
            Inget av detta har vi gjort, därför att vi har varit uppdelade
            i små länder.
          </note>
          <note>
            Vi är alla små länder i det här perspektivet som sysslar var
            och en med sitt. Vi binder inte ihop och vi har för litet perspektiv.
          </note>
          <note>
            Nu finns det en möjlighet att gå vidare. Det intressanta i det
            europeiska konventet, där jag själv deltar, är att värderingsgrunden
            blir tydligare, inte minst därför att vi får en rad nya demokratier
            som medlemmar i EU. Det talas ibland om det nya och det gamla
            Europa. Jag tror att vi är ungefär lika gamla alla i Europa. Däremot
            har vi nya demokratier - länder som har erfarenhet av att leva
            under förtryck och diktatur. Det är naturligt att de som företräder
            de länderna får en starkare betoning på just friheten och frihetens
            värde. Det har jag upplevt mycket starkt i konventet. Jag tror
            att det är en mycket god grund för
          </note>
          <note>
            EU:s fortsatta och framtida utrikespolitik, att ha den här värderingen.
          </note>
          <note>
            Den andra iakttagelsen som kan noteras är att
          </note>
          <note>
            Frankrike och Tyskland, som i mycket har varit EU:s drivkraft,
            har hamnat i minoritet för första gången.
          </note>
          <note>
            Det är en intressant iakttagelse vårterminen år 2003.
          </note>
          <note>
            Det finns en mycket stark underton i hela konventet, inte bara
            en underton för övrigt utan uttryckt, att den europeiska säkerheten
            ska byggas tillsammans med
          </note>
          <note>
            USA, inte mot USA eller som en alternativ kraft. Vi ska göra
            det tillsammans. Också Natos grundläggande roll för den europeiska
            säkerheten betonas av praktiskt taget alla. När konventet hade
            debatt om detta betonades den transatlantiska länken i stort sett
            i alla inlägg. Även den franske utrikesministern gjorde det.
          </note>
          <note>
            Detta är läget. Nu finns det förslag om hur EU:s utrikespolitik
            ska bli. Konventets förslag är bra. Det kan i vissa avseenden
            bli bättre. Det första som jag vill poängtera är de tydliga värderingarna.
            För första gången ska EU få tydliga värderingar för sin utrikespolitik.
            De har förut varit implicita och delvis också uttalade. Mycket
            handlar om det som är allmängods och självklarheter. Det behöver
            jag inte upprepa här.
          </note>
          <note>
            Det gäller FN:s värderingar, mänskliga rättigheter och demokrati,
            rättsstat och allt sådant som alla partier står för.
          </note>
          <note>
            Det jag själv är särskilt nöjd med är att vi har en värdering
            som innebär att vi ska avveckla alla handelshinder. Jag känner
            där ett visst mått av stolthet eftersom jag kanske varit den i
            konventet som tjatat mest om att det ska bli ett mål för EU att
            ta bort handelshinder mot omvärlden. Vi ska inte ha en fästning
          </note>
          <note>
            Europa utan det ska vara öppet mot andra kontinenter
          </note>
          <note>
            - Afrika, Asien, Amerika.
          </note>
          <note>
            I det sammanhanget kan vi få nya beslutsordningar vad gäller
            jordbrukssubventioner och tjänstehandel. Det har inte riktigt
            med det här att göra men påverkar ändå det hela. Det innebär på
            båda de områdena att vi med ett gemensamt svenskt perspektiv kan
            hälsa att EU kan komma att utvecklas i en mycket bättre riktning,
            öppna tjänstehandeln och få en beslutsordning som gör det möjligt
            att få ned jordbrukssubventionerna.
          </note>
          <note>
            Det andra, fru talman, och det är kanske det allra viktigaste,
            är att ha ett gemensamt perspektiv. Det räcker inte att samordna
            15 och i framtiden 25-30
          </note>
          <note>
            medlemsländer och komma fram till en minsta gemensam nämnare,
            utan utrikespolitiken måste starta i det gemensamma perspektivet.
          </note>
          <note>
            Det måste finnas ett kraftcentrum som startar i hela kontinentens
            syn. Först då kan vi få en riktigt kraftfull politik - inte bara
            en samordning - och det kraftcentrumet måste ligga på ett ställe.
            Vi kan inte ha konkurrerande centrum för detta. Centrumet måste
            ligga i kommissionen som ju bär ansvar också för alla övriga delar
            såsom handel, biståndsfrågor och finansiella frågor, alltså allt
            det som tillsammans utgör
          </note>
          <note>
            EU:s utrikesagerande. Det handlar ju inte bara om den så kallade
            höga utrikespolitiken, när man gör uttalanden och sådant, utan
            vi måste arbeta med hela instrumentet.
          </note>
          <note>
            Den tredje punkten är att hålla ihop det hela genom en utrikesminister.
            De två områden som i dag är uppdelade mellan kommissionen och
            ministerrådet måste bindas samman av en person, någon som vi lite
            slarvigt skulle kunna säga är en Chris Patten, som i sig innehåller
            Javier Solana. Det kallas dubbelhattning, men vi ska inte gå in
            på den tekniken nu. Jag tror dock att det är oerhört viktigt att
            göra detta, annars riskerar vi att även fortsättningsvis få en
            dubbelhet i EU:s agerande, där vi får två skilda vägar att agera
            i utrikespolitiken.
          </note>
          <note>
            Det som kommissionen gör är i dag oftast starkt och kraftfullt,
            medan det som görs i ministerrådet oftast är svagt och obefintligt.
            Det beror inte på Javier
          </note>
          <note>
            Solana, som är en utmärkt person, utan på att ministerrådet institutionellt
            inte är kraftfullt.
          </note>
          <note>
            Här finns emellertid ett bekymmer. Om man gör så som många vill,
            alltså har en särskild vald ordförande i Europeiska rådet, finns
            risk för att man likväl permanentar klyftan inom utrikespolitiken,
            där ordföranden i det europeiska rådet kommer att bli något slags
            överrock för utrikesministern i de delar som just är den klassiska
            utrikespolitiken. Och likafullt kommer kommissionen att bära ansvaret
            för de mer substantiella delarna.
          </note>
          <note>
            Den fjärde punkten gäller beslutsordningarna. Här menar vi bestämt
            att det ska vara majoritetsbeslut. Ett
          </note>
          <note>
            EU med 30-35 länder, vilket det kommer att bli när det konstitutionella
            fördraget träder i kraft, måste ha en majoritetsbeslutsordning
            på utrikespolitiken. Annars blir det mycket svårt att komma någon
            vart.
          </note>
          <note>
            Det finns dock tre väsentliga undantag från detta.
          </note>
          <note>
            Man får inte gå emot ett lands vitala nationella intressen; man
            kan ju inte köra över ett land i någon fråga som är vital för
            just det landet. Man har möjlighet till konstruktivt avståndstagande
            i känsliga situationer.
          </note>
          <note>
            Och slutligen har vi den princip som är mycket viktig när det
            gäller militära insatser, nämligen att det ska vara en koalition
            av frivilliga. Det innebär att om svensk trupp ska delta måste
            beslut om det fattas i denna riksdag. EU kan icke kommendera svensk
            trupp.
          </note>
          <note>
            Den femte punkten, fru talman, gäller kapaciteten på krishanteringsområdet.
            Här finns förslag om att med hjälp av inköpsorganisationen göra
            den militära apparaten mera kostnadseffektiv, dels för att få
            rationella beslut och hanteringar på krigsmateriel, dels kunna
            motverka slöseri och - faktiskt - korruption.
          </note>
          <note>
            Korruptionen är i många länder är ett bekymmer vid upphandling
            av militärt materiel.
          </note>
          <note>
            Det finns också förslag om att man måste se till att medlemsländerna
            har kapacitet. Men det beslutet ligger inte i EU utan i Sveriges
            riksdag. Det är vi här som måste se till att Sverige kan ge sitt
            bidrag. Vi kan inte längre tala väl om hur viktigt det är att
            klara internationella kriser om vi inte samtidigt ser till att
            leverera. Det, fru talman, tror jag är det allra viktigaste.
          </note>
          <note>
            Sammantaget innebär detta att konventets förslag är mycket bra.
            Det kan putsas på några områden. Det vore bra om särskilt frågan
            om ordförande i Europeiska rådet försvann - för övrigt i enlighet
            med vad majoriteten i riksdagen tycker.
          </note>
          <note>
            Med detta, fru talman, yrkar jag bifall till reservation 1.
          </note>
          <note type="speaker">
            Anf. 3 CARL B HAMILTON (fp):
          </note>
          <note>
            Fru talman! I helgen röstade Polen både för medlemskap i Europeiska
            unionen och för att gå med i eurosamarbetet. Det visar att Polen,
            liksom de andra länderna, har gjort en grundläggande erfarenhet
            baserad på deras tidigare liv under förtryck, nämligen att det
            som Europa behöver är mer samarbete, inte mindre.
          </note>
          <note>
            Men det är också en varning. När vi tittar på utrikes- och säkerhetspolitiken
            i Europa drar vi slutsatser från trender i det förgångna när dessa
            länder inte var med och formade utrikespolitiken i Europeiska
            unionen. Vi vet ju inte vad den i framtiden faktiskt kommer att
            bli. I den meningen är vi i ett formativt skede.
          </note>
          <note>
            Folkpartiet har en grundläggande och mycket positiv inställning
            till Europatanken, liksom till gemensamt europeiskt beslutsfattande
            och agerande på olika områden. Inom utrikes- och säkerhetspolitiken
            har vi det också men med vissa reservationer, som bland annat
            månar om länken över Atlanten till USA.
          </note>
          <note>
            Om jag delar upp politikens form och innehåll är det ett resultat
            av vår positiva grundhållning. Därför instämmer vi i det som Göran
            Lennmarker sade, det vill säga vi är för en majoritetsomröstning
            när det gäller utrikespolitiken som grundregel. Det finns dock
            vissa undantag, nämligen vetorätt i frågor som rör nationell integritet
            och oberoende - det som kallas vitala intressen - möjlighet till
            konstruktivt avstående, och möjlighet till frivilliga koalitioner.
          </note>
          <note>
            Vi är också för så kallad dubbelhattning inom utrikes- och säkerhetspolitiken
            just för att vi vill ha en starkare samordning av EU:s yttre förbindelser
            på olika sätt och på olika plan. Dagens ordning med olika företrädare
            utåt i kommissionen och i rådet har inte alls fungerat väl. Det
            står i majoritetstexten att detta har fungerat väl, men det är
            ju uppenbart oriktigt, framför allt mot bakgrund av det som skett
            det senaste året i Irakfrågan. De har under det här vitala halvåret
            inte förmått minska eller hantera splittringen i denna fråga.
          </note>
          <note>
            Jag vill gärna ge en eloge till Göran Lennmarker för hans insatser
            när det gäller att lyfta fram frihandel och handelspolitik. Jag
            tycker också att detta är viktigt. Vad vi ser i fråga om EU:s
            yttre politik är att man har handelspolitik, jordbrukspolitik
            och biståndspolitik, men åtgärderna på dessa politikområden motverkar,
            och delvis upphäver, varandra. På till exempel biståndspolitikens
            område ger vi ofta stöd till ökad export, men samtidigt får denna
            ökade export inte komma in i Europa. Det är en uppenbar inre motsättning
            som vi måste bli av med.
          </note>
          <note>
            Jag går så över till politikens innehåll. För att inte alltför
            mycket upprepa vad Göran Lennmarker sade vill jag bara säga att
            Folkpartiet anser att Sverige utan dröjsmål ska gå med i Nato.
            Det känns alltmer udda och konstigt att vi står utanför. Ryssland
            har en närmare relation till Nato än vi. De sitter med vid Natos
            bord, medan vi sitter utanför. Vi får också allt färre kamrater
            i Partnerskap för fred, och de kamrater vi har är alltmer udda
            och kaukasiska till sin karaktär.
          </note>
          <note>
            Det är en absurd tingens ordning att vi nu befinner oss i det
            sällskapet.
          </note>
          <note>
            I helgen kom en intressant forskningsrapport, som publicerades
            i Dagens Nyheter, om Natoopinionen.
          </note>
          <note>
            Motståndarna till Nato minskar från 49 % till 41 %, och antalet
            osäkra ökar i motsvarande mån. Det är ett tecken på att det rör
            sig i folkopinionen. Det intressanta när man läser betänkandetexten,
            majoritetstexten, är att samma förskjutning vid ett noggrant studium
            kan avläsas där.
          </note>
          <note>
            Det finns, fru talman, tre alternativ för Sverige.
          </note>
          <note>
            Det är alliansfrihet, att vi ska delta i ett EU-försvar eller
            i ett Natobaserat försvar. Här finns som bekant en överlappning
            beträffande krishantering, men jag ska inte gå in på det i det
            här sammanhanget. Jag kan inte se att det är särskilt kontroversiellt
            i Sveriges riksdag.
          </note>
          <note>
            Om vi då ser på hur partierna grupperar sig med avseende på de
            tre alternativen kan vi se att Folkpartiet är för Natomedlemskap
            i teori och praktik och så snart som möjligt. Socialdemokraterna,
            Moderaterna och Kristdemokraterna hamnar i en grupp där alla tre
            betonar vikten av den transatlantiska länken och avvisar alla
            tankar på ett EU-försvar med säkerhetsgarantier. EU-samarbetet
            får inte ha "sin politiska udd riktad mot den transatlantiska
            dimensionen i andra delar av den europeiska försvars- och säkerhetsarkitekturen",
            skriver dessa partier.
          </note>
          <note>
            I en tredje särskild grupp har vi Centerpartiet, som i motion
            UU10 krävt att Sverige ska gå in i något slags allians med övriga
            EU-länder för att på så sätt skapa ett i säkerhets- och utrikespolitik
            starkare EU
          </note>
          <note>
            som ska fungera som en motvikt till USA.
          </note>
          <note>
            För att nå detta mål ville Centern i motionen bland annat avskaffa
            vetorätten i EU på detta politikområdet och kunna framtvinga ett
            gemensamt EU-
          </note>
          <note>
            agerande. Centerpartiet skriver: Konsensusprincipen i
          </note>
          <note>
            EU bör därför ses över syftande till att finna former för gemensamma
            beslut där ett agerande inom utrikes- och säkerhetspolitiken inte
            kan hindras av ett eller ett fåtal medlemsstater.
          </note>
          <note>
            Jag har i annat sammanhang, närmare bestämt
          </note>
          <note>
            Dagens Nyheter, tolkat motionen som en omsvängning i Centerns
            utrikes- och säkerhetspolitik bort från traditionell alliansfrihet
            och till en tydligt franskinspirerad dröm om ett EU-försvar med
            antiamerikanism som drivkraft och en front mot USA.
          </note>
          <note>
            Det intressanta att notera här i dag är att Centern inte följer
            upp denna del av sin motion i reservation
          </note>
          <note>
            4, trots att man till och med hade partiledaren som första namn
            på motionen. Borta är talet om motvikt till USA. I stället ställer
            sig Centern bakom majoritetstexten som tar avstånd från en politisk
            udd mot den transatlantiska länken.
          </note>
          <note>
            Jag tycker att det är mycket välkommet att Centern så snabbt
            gav upp tankarna på motvikt till USA
          </note>
          <note>
            och ett eventuellt deltagande i ett EU-försvar för
          </note>
          <note>
            Sveriges del. Kvar är uppgivandet av konsensusprincipen, som
            egentligen är grundbulten för skyddet av alliansfriheten ur alliansfrihetsvännernas
            perspektiv.
          </note>
          <note>
            Möjligheten finns sålunda för Centern, såvitt jag begriper, att
            Sverige ska kunna acceptera att underkasta sig andras beslut om
            svensk utrikes- och säkerhetspolitik. Min fråga till Centerns
            representant är om det förhåller sig på det sättet.
          </note>
          <note>
            Är Centern anhängare av att Sverige bör ingå i ett
          </note>
          <note>
            EU-försvar på sikt eller inte? Är det för Centern på sikt ett
            bättre alternativ än dagens svenska politik?
          </note>
          <note>
            Jag kan i och för sig ha en viss respekt för den hållningen att
            det kanske är bättre att vara med i ett EU-
          </note>
          <note>
            försvar än att bita sig fast vid dagens fullständigt illusoriska
            alliansfrihet.
          </note>
          <note>
            Den sista punkten var det sätt på vilket vårt försvar förändras.
            Försvaret har genom sin utformning, materielanskaffning, system
            för stridsledning och så vidare i praktiken halvt om halvt gått
            med i Natostrukturen. Jag går inte in på det, eftersom jag inte
            uppfattar det som kontroversiellt.
          </note>
          <note>
            Min slutsats efter att ha gått igenom texterna och reservationerna
            är att det för Sveriges del, eller för majoriteten i Sveriges
            riksdag, bara finns två alternativ, antingen alliansfrihet eller
            ett Nato-baserat försvar. Ett EU-försvar är inte ett alternativ
            för majoriteten i Sverige riksdag.
          </note>
          <note>
            Skulle majoriteten överge alliansfriheten är den atlantiska länken
            och Nato alternativet för Sverige och inte något EU-försvar. Detta
            är en viktig slutsats.
          </note>
          <note>
            Det är en klassisk stridsfråga inom Europeiska unionen och västeuropeisk
            säkerhetspolitik. Ska man ha eller ska man inte ha ett EU-försvar?
          </note>
          <note>
            I den diskussionen landar Sverige väldigt tydligt på samma negativa
            linje som Danmark, Nederländerna och Storbritannien. Det gäller
            inte bara Sverige och majoriteten i Sveriges riksdag. Det är också
            enligt forskarrapporten väl avspeglat i den svenska folkopinionen,
            där man har sett den förskjutning som jag nyss nämnde.
          </note>
          <note>
            Skillnaden inom Sverige finns i nästa steg. Den är mellan partier
            som nöjer sig med att bara säga nej till ett EU-försvar och dem
            som i likhet med Folkpartiet både säger nej till EU-försvar och
            ja till ett Natobaserat försvar och anser att Sverige snarast
            bör gå med i Nato.
          </note>
          <note>
            Sedan kan man gå vidare. Regeringen talar inte så mycket om att
            man i grunden har den positiva atlantiska länken. Jag vill inte
            gå in diskussionen om alternativ och pådyvla regeringen det. Men
            regeringen står inte för den grundläggande hållningen som ändå
            kommer fram i texten i sitt agerande utåt. Det är den positiva
            synen till en länk över Atlanten.
          </note>
          <note>
            Anna Lindh och Göran Persson åker på möten och talar alltid om
            att dessa frågor är frågor som Natoländerna själva får avgöra.
            Om andra länder vill gå in i försvarssamarbete ska vi inte hindra
            dem, säger
          </note>
          <note>
            Göran Persson. Det är helt okej. Jag tycker naturligtvis att
            relationerna inom Nato i första hand är en fråga för Nato-länderna,
            säger Anna Lindh.
          </note>
          <note>
            Samtidigt tycker regeringen att om det är någonting som är bra
            är det den atlantiska länken och inte
          </note>
          <note>
            EU-försvar. Jag tycker inte att regeringen riktigt står upp för
            den hållningen.
          </note>
          <note>
            Fru talman! Sammanfattningsvis är betänkandet och reservationerna
            intressanta utifrån den utgångspunkten att vi väldigt tydligt
            kan se en majoritet i
          </note>
          <note>
            Sveriges riksdag och en majoritet i folkopinionen som är emot
            EU-försvar och som om någon förändring ska ske anser att det ska
            gå mot ett Nato-baserat försvar.
          </note>
          <note type="speaker">
            Anf. 4 GÖRAN LENNMARKER (m) replik:
          </note>
          <note>
            Fru talman! Det är mest för att klargöra det som
          </note>
          <note>
            Carl B Hamilton redovisade som jag begärde ordet.
          </note>
          <note>
            Det gäller Moderata samlingspartiets inställning i just
          </note>
          <note>
            Nato-frågan.
          </note>
          <note>
            Vi menar att Sverige är militärt alliansfritt. Det är en korrekt
            beskrivning av Sverige. Däremot har vi inte något mål med denna
            militära alliansfrihet. Det finns inget neutralitetsmål. Sverige
            kan inte så likgiltigt om nordiska länder eller EU-länderna angrips.
            Vi har i den meningen inte något syfte med alliansfriheten.
          </note>
          <note>
            Vi menar att det naturliga då är att gå in i Nato.
          </note>
          <note>
            Det är den säkerhetsordning som är och i allt högre utsträckning
            blir den dominerande i Europa. Vi kan möjligtvis se framför oss
            det mest fantastiska att alla
          </note>
          <note>
            Europas länder finns samma säkerhetsordning. Det har aldrig hänt
            förut i Europas historia. Det kanske är en möjlighet. Vi får se
            hur Ryssland ställer sig till
          </note>
          <note>
            Nato-medlemskap.
          </note>
          <note>
            Vi tidigare varit lite försiktiga med tidpunkten. Vi har framför
            allt menat att Baltikum och Polen skulle in i Nato. Nu är de länderna
            på väg in. Vi tycker att det vore naturligt att Sverige och Finland
            också gick in. Vi skulle då få hela Norden och Baltikum och praktiskt
            taget hela Östersjön i samma säkerhetsordning. Det vore bra.
          </note>
          <note type="speaker">
            Anf. 5 CARL B HAMILTON (fp) replik:
          </note>
          <note>
            Fru talman! Göran Lennmarker säger att det naturliga är att Sverige
            går med. Jag instämmer naturligtvis i det. Men frågan är varför
            Moderaterna inte tar det steget. För alla som inte tillhör den
            moderata kärntruppen måste detta framstå som alltmer obegripligt.
          </note>
          <note>
            Vad väntar Moderaterna på? Tidigare sade du att ni väntar på
            Baltikum. Men Baltikum är de facto med. För mig och jag tror för
            väldigt många andra också är det helt obegripligt varför moderaterna
            inte tar samma steg som Folkpartiet har tagit och säger:
          </note>
          <note>
            Vi tycker att Sverige ska gå med i Nato, och ju förr dess bättre.
          </note>
          <note type="speaker">
            Anf. 6 GÖRAN LENNMARKER (m) replik:
          </note>
          <note>
            Fru talman! Det är rätt att vi tidigare framför allt med hänsyn
            till Baltikum varit försiktiga med att förespråka Sveriges medlemskap.
            I en tid där det var osäkert som Baltikum skulle komma med var
            det angeläget att vi inte fick en särlösning för de västeuropeiska
            länderna.
          </note>
          <note>
            Nu är den frågan förbi, precis som Carl B Hamilton säger. Vår
            strävan ska ses mot bakgrund av den säkerhetspolitiska doktrin
            som vi mycket aktivt drev fram. Den pekar på det alldeles centrala.
            Vi måste bygga vår säkerhet i samverkan.
          </note>
          <note>
            Vilka bygger vi och samverkar med? Jo, naturligtvis i första
            hand våra grannländer och Europa i vidare mening i andra hand.
            Då finns det inget annat alternativ än just Nato-samverkan. Men
            vi menar att vi måste göra det tillsammans. Vi måste ha en bred
            majoritet i Sveriges riksdag för att nå dithän.
          </note>
          <note>
            Det var därför vi jobbade så intensivt för att få denna säkerhetspolitiska
            doktrin. Vi tycker att det är en bra bas för just detta.
          </note>
          <note type="speaker">
            Anf. 7 CARL B HAMILTON (fp) replik:
          </note>
          <note>
            Fru talman! Finns det ett svar på frågan vad ni väntar på? Om
            ni vill att Sverige ska gå med är det väl bättre att ni försöker
            att driva den frågan i Sveriges riksdag och bilda opinion för
            den ståndpunkten.
          </note>
          <note>
            Att tiga kan inte vara särskilt effektivt om ni i grunden tycker
            att Sverige ska gå med i Nato. Vad är det
          </note>
          <note>
            Moderata samlingspartiet väntar på, Göran Lennmarker?
          </note>
          <note type="speaker">
            Anf. 8 LARS OHLY (v):
          </note>
          <note>
            Fru talman! Utvecklingen av utrikes- och säkerhetspolitiken sedan
            Sveriges medlemskap i den europeiska unionen 1995 har varit ganska
            dramatisk och samtidigt inte särskilt allmänt diskuterad.
          </note>
          <note>
            Vi har sett en mycket stark och omfattande utveckling av ett
            samarbete kring krigsmaterielproduktion och krigsmaterielexport.
            Vi ser ett ännu så länge relativt begränsat men ändock försvarssamarbete.
          </note>
          <note>
            Vi har sett framväxten av en snabbinsatsstyrka i
          </note>
          <note>
            EU:s namn som enligt beslut ska kunna användas i enlighet med
            FN-stadgan, dock icke med restriktionen att beslut i FN:s säkerhetsråd
            krävs.
          </note>
          <note>
            Vi har sett kampen mot terrorismen. Det har lett till att man
            har börjat diskutera någon sorts solidaritetsklausul, det vill
            säga att man gemensamt skulle göra ett åtagande för att kunna
            besvara terroristiska hot.
          </note>
          <note>
            Detta leder till att vi har en annan union i dag än vi hade när
            Sverige blev medlem. Vi har en union som allt tydligare visar
            drag av en superstat.
          </note>
          <note>
            Vi har en union med en gemensam yttre gräns som försvaras inte
            bara mot militära angrepp i form av terroristiska hot utan också
            mot asylsökande flyktingar. Det visar tydligt att de krafter inom
            den europeiska unionen som vill bygga en stark europeiska federation
            är på framgång. Detta har skett i relativ tysthet. När vi har
            försökt diskutera detta och försökt att göra en analys av vad
            konsekvenserna av den här utvecklingen blir så har regeringen
            i stort sett sagt att ingenting har förändrats.
          </note>
          <note>
            Det är naturligtvis inte sant. Det är en hållning som närmast
            liknar bedrägeri. Man försöker intala den starka folkopinion som
            finns - jag vill påminna
          </note>
          <note>
            Carl B Hamilton om att det fortfarande finns en sådan mot ett
            svenskt Natomedlemskap eller mot medlemskap i någon militär allians
            - att den ska hålla sig lugn. Detta gör man genom att försäkra
            att det här egentligen inte är så dramatiskt.
          </note>
          <note>
            I den andan beslutade regeringen förra vintern, i januari 2002,
            att tillsammans med Moderaterna,
          </note>
          <note>
            Kristdemokraterna och Centerpartiet göra upp om en ny säkerhetspolitisk
            doktrin. Samma dag som den offentliggjordes, i februari 2002,
            ifrågasattes regeringens tolkning av doktrinen av åtminstone två
            av de ingående parterna, nämligen Moderata samlingspartiet och
            Kristdemokraterna. Vi hör här i dag hur Moderaterna tydligt menar
            att denna säkerhetspolitiska doktrin är det första steget i riktning
            mot ett Natomedlemskap.
          </note>
          <note>
            I allt väsentligt delar jag Göran Lennmarkers beskrivning av
            den säkerhetspolitiska doktrinen. Skillnaden är att medan Göran
            Lennmarker närmast jublar så fasar jag för den utveckling som
            öppnas med en säkerhetspolitisk doktrin som beskriver alliansfriheten
            närmast som någonting historiskt - någonting som har tjänat oss
            väl men som i dagsläget bara existerar utan något egentligt framåtsyftande
            mål, precis som Göran Lennmarker säger,. I stället beskriver man
            en ny säkerhetspolitik i luddiga ordalag om gemenskap. Tolkningarna
            av den säkerhetspolitiska doktrinen från Moderaterna, och även
            från Folkpartiet som ju är relativt positivt till den trots att
            man inte deltog i den, som ett steg bort från de hinder som har
            funnits för Sverige att delta fullt ut i en militär allians är
            fullt rimlig.
          </note>
          <note>
            Samtidigt ser vi att en annan ingående part, nämligen Centerpartiet,
            omprövar sin ställning till den europeiska utvecklingen både när
            det gäller federalism på superstatsnivå och när det gäller ett
            gemensamt europeiskt försvar. Även Centerpartiet stod bakom den
            säkerhetspolitiska doktrinen, men tycker tydligen att detta är
            förenligt med att samtidigt förespråka närmast ett gemensamt försvar
            inom den europeiska unionen.
          </note>
          <note>
            I konventet diskuteras en mängd olika förändringar som också
            gäller utrikes- och säkerhetspolitiken.
          </note>
          <note>
            Dit hör att man ska öka användningen av beslut med kvalificerad
            majoritet. Det betyder att enhälligheten tas bort och att ett
            land inte längre kan sätta sig emot någonting som en kvalificerad
            majoritet är för. Det talas om en solidaritetsklausul i bekämpandet
            av terrorismen som väl närmast är en sorts försvarsgaranti. Det
            är inte alltid så enkelt att skilja terroristisk verksamhet, terroristiska
            hot och terroristiska brott från andra militära hot.
          </note>
          <note>
            Man vill ha en utrikesminister - en talesperson som ska föra
            EU:s utrikespolitiska talan. Man vill ha en president för ministerrådet.
            Man vill helt tydligt undanröja alla hinder för att den europeiska
            unionen talar med fler röster. Den ska tala med samma röst, och
            därmed ska det vara ett överordnat mål att man blir överens.
          </note>
          <note>
            Det är alltid bra att bli överens. Samarbete är alltid bra. Men
            det är inte överordnat innehållet i politiken. Om den europeiska
            unionen blir överens om att man ska bekämpa den palestinska befolkningens
            kamp för ett eget land så är det naturligtvis uselt.
          </note>
          <note>
            Därför är det överordnade målet att föra en utrikespolitik som
            bygger på solidaritet och rättvisa i världsmåttstock.
          </note>
          <note>
            Därför är Vänsterpartiet emot den superstat som riskerar att
            befästas med en ny regeringskonferens och med de förslag som nu
            diskuteras på det utrikesoch säkerhetspolitiska området. Vi ser
            också detta i relation till utvecklingen av valutaunionen. Vi
            ser det i relation till utveckling av fattande av beslut med kvalificerad
            majoritet på andra områden. Vi ser den gemensamma utrikes- och
            säkerhetspolitiken också i relation till den europeiska säkerhets-
            och försvarspolitiken. Och Sverige backar! Hela tiden hittar man
            nya försvarslinjer en liten bit bakom de tidigare, hela tiden
            under högljutt förespråkande av att ingenting egentligen har hänt
            och att ingenting förändras.
          </note>
          <note>
            Detta leder naturligtvis till att man måste ifrågasätta om regeringen
            har en dold agenda. Det kan inte vara så att regeringen är så
            urbota dum att den går in i en överenskommelse om en säkerhetspolitisk
            doktrin med tre partier, varav två samma dag direkt flyr från
            denna överenskommelse och säger att den innebär något annat än
            vad regeringen säger. Det tredje partiet säger nu, ett år senare,
            att det står för någonting helt annat vad gäller den säkerhetspolitiska
            framtiden än vad man sade när man försvarade den säkerhetspolitiska
            doktrinen.
          </note>
          <note>
            Därför, fru talman, yrkar jag bifall till reservation
          </note>
          <note>
            3, vilket innebär avslag på Centerpartiets motion.
          </note>
          <note type="speaker">
            Anf. 9 CARL B HAMILTON (fp) replik:
          </note>
          <note>
            Fru talman! Låt mig börja med att yrka bifall till
          </note>
          <note>
            Folkpartiets reservation.
          </note>
          <note>
            Det är alltid intressant att lyssna på Lars Ohly -
          </note>
          <note>
            framför allt på vad han inte säger. Det är alltid de stora luckorna
            som är så avslöjande. Den här gången var det att Lars Ohly inte
            sade någonting om att det är tio nya länder som har kommit bort
            från kommunismen och går in i Europeiska unionen och samtidigt
            har valt att bli medlemmar i Nato.
          </note>
          <note>
            Det som Lars Ohly fasar för - ordet fasar var det som du använde
            - är det som är så löftesrikt för dessa länder. De har en säkerhet
            gentemot att än en gång uppslukas österifrån, denna gång möjligen
            av Ryssland och inte av Sovjetunionen. Det är mot bakgrund av
            det kommunistiska förtryck, den ofrihet och den brist på demokrati
            som finns i deras historia, och där
          </note>
          <note>
            Lars Ohlys parti har spelat med, och inför dessa fasor och hot
            som de här länderna med sådan stor entusiasm och sådant stor engagemang
            nu går in i Europeiska unionen och i Nato.
          </note>
          <note>
            Jag tycker att man ska ha detta i tankarna. Man ska komma ihåg
            det. Lars Ohly glömmer bort att det är tio nya länder som har
            kommit med, varför de kommer med och varför de engagerar sig så
            mycket i
          </note>
          <note>
            Natosamarbetet.
          </note>
          <note type="speaker">
            Anf. 10 LARS OHLY (v) replik:
          </note>
          <note>
            Fru talman! Natoutvidgningen är ingenting som jag jublar över
            - det är alldeles riktigt. Anledningen är att vi riskerar att
            få ett befästande av en världsordning där USA ytterst har den
            makt som man vill ta sig, nämligen att ställa världssamfundet
            åt sidan. Vi har sett det i en mängd olika konkreta fall under
            slutet av 90-talet och början av 2000-talet - senast i fallet
          </note>
          <note>
            Irak. Vi har sett hur USA alltmer arrogant och nonchalant behandlar
            andra länder genom att förfalska bevis och genom att stå för att
            man påstå sig ha indicier eller bevis för ett agerande som sedan
            inte håller i verkligheten. Detta gör USA därför att man egentligen
            bara vill ha världssamfundet med sig, oavsett om det sker på falska
            premisser eller inte, för att kunna genomföra sin egen politik
            och sin egen agenda och värna sina egna intressen.
          </note>
          <note>
            Därför blir utvidgningen av Nato också ett stöd för USA:s ambitioner.
            Därmed blir också den tillnärmelse som sker av den europeiska
            unionen till Nato ett hot mot en världsordning av fria, rättvisa
            förhållanden mellan nationer som kan fatta beslut på någon form
            av folkrättslig grund i Förenta Nationerna. Därmed ställs det
            system som har byggts upp sedan andra världskriget för att hantera
            internationella konflikter åt sidan och därmed får vi en världsordning
            som
          </note>
          <note>
            Folkpartiet bejakar och som Carl B Hamilton bejakar, nämligen
            en värld där George Bush är överordnad och där han kan bestämma
            utifrån USA:s egna intressen utan att behöva ta hänsyn till andra.
          </note>
          <note>
            Nej, det är riktigt, Carl B Hamilton - vi bejakar inte den utvecklingen.
            Jag förstår att ni i Folkpartiet gör det, men vi ser den som ett
            hot.
          </note>
          <note type="speaker">
            Anf. 11 CARL B HAMILTON (fp) replik:
          </note>
          <note>
            Fru talman! Än en gång flyr Lars Ohly från stridsfältet. Det
            gällde frågan om de östeuropeiska länderna, de tio nya medlemsländerna,
            och deras motiv för att engagera sig i Natosamarbetet. Det gäller
            deras historia av ofrihet och brist på demokrati och en världsordning
            där Sovjetunionen försökte dominera andra länder, förtrycka andra
            folk och mörda miljoner människor. Det är den världsordning som
            ligger Lars
          </note>
          <note>
            Ohly närmast hjärtat. Det är den världsordning som inte minst
            Folkpartiet bland många andra demokratiska partier har motarbetat.
            Nato var ett stort och viktigt värn mot den världsordningen.
          </note>
          <note type="speaker">
            Anf. 12 LARS OHLY (v) replik:
          </note>
          <note>
            Fru talman! Huruvida jag flyr från stridsfältet eller inte får
            andra bedöma. Själv menar jag att jag nog är beredd att ta fighten
            när som helst, var som helst och hur som helst när Carl B Hamilton
            vill.
          </note>
          <note>
            Jag vill bara säga en sak. Sverige har nått säkerhetspolitiska
            framgångar. Det har vi gjort historiskt genom en militär alliansfrihet
            som har gett oss handlingsfrihet. Den har dessutom aldrig hindrat
            oss från att vara kritiska mot övergrepp som har skett över hela
            världen. Den har inte heller hindrat oss från att delta aktivt
            i FN-missioner för att förhindra blodbad, krig och interna stridigheter.
            Vi har haft en säkerhetspolitisk doktrin som har omfattats av
            en mycket stor del av svenska folket därför att den uppenbarligen
            har varit framgångsrik och lett till att Sverige har haft möjligheter
            att föra en utrikespolitik som inte har tagit ovidkommande hänsyn
            till vad som sägs i Washington. Den säkerhetspolitiken vill Carl
            B Hamilton skrota. Folkpartiet anser att den säkerhetspolitiken
            är passé. Det säger rätt mycket om Folkpartiet.
          </note>
          <note type="speaker">
            Anf. 13 GÖRAN LENNMARKER (m) replik:
          </note>
          <note>
            Fru talman! Det är en sak som Lars Ohly säger som jag tror i
            allt väsentligt är mycket fel. Det är föreställningen om att om
            vi samarbetar i Europa, skulle vi därmed bli mer protektionistiska
            gentemot omvärlden, mot andra kontinenter och länder. Min är erfarenhet
            är nästan den motsatta. När de europeiska länderna agerar var
            för sig har man höga tullar, stora jordbrukssubventioner och snäva
            förhållanden till varandra inom Europa och också snäva attityder
            till länder utanför Europa. Ett Europa som samverkar blir också
            mer öppet mot Afrika, Asien och Amerika.
          </note>
          <note>
            Det finns mycket kvar att göra. Jag har själv påpekat saker som
            behöver göras. Det gäller jordbrukssubventioner, tullar och andra
            saker. Men rörelseriktningen är mycket tydlig. Det Europa som
            vi skapar gemensamt är ett öppnare och tolerantare Europa också
            mot andra delar av världen.
          </note>
          <note type="speaker">
            Anf. 14 LARS OHLY (v) replik:
          </note>
          <note>
            Fru talman! Om jag har sagt att samarbete oundvikligen leder
            till mer protektionism, ber jag om ursäkt och tar genast tillbaka
            det. Jag tror dock aldrig att mina ord har fallit så. Däremot
            menar jag att det är stora problem att bryta upp den protektionism
            som finns inom Europeiska unionen, och det tror jag Göran Lennmarker
            håller med om. Det är inte säkert att överstatliga beslut alltid
            är det bästa sättet att bryta upp den. Det kan faktiskt vara så
            att en del öppenhet mot resten av världen i stället kanske kan
            främjas av att länderna har möjlighet att föra en egen utrikespolitik
            och en politik som skiljer sig från de mer protektionistiska krafterna.
            Det går nog inte att entydigt säga vare sig det ena eller det
            andra.
          </note>
          <note>
            Däremot tror jag att vi är överens om en sak, och det är att
            bekämpa protektionismen och det synsätt som finns om att alltid
            skydda europeisk produktion och europeiska varor från en marknad
            utifrån, vilket också leder till större fattigdom på världsnivå.
            Men jag tror inte att vi alltid är lika överens om de krav som
            ska ställas i olika världshandelsorganisationer och i världsförhandlingar
            om handel, men det är en annan diskussion än den vi för i dag.
          </note>
          <note type="speaker">
            Anf. 15 GÖRAN LENNMARKER (m) replik:
          </note>
          <note>
            Fru talman! Den centrala slutsatsen för mig är att
          </note>
          <note>
            Europa blir öppnare när vi samverkar med varandra.
          </note>
          <note>
            Vi drar åt samma håll inom Europa med även utanför
          </note>
          <note>
            Europa. Jag brukar tänka på det ibland när vi diskuterar det
            kanske största bekymret som jag tycker är jordbrukssubventionerna.
            De tre länder i Västeuropa som står utanför EU-medlemskapet, även
            om de i vissa delar är långt integrerade, har ungefär dubbelt
            så höga jordbrukssubventioner som vad EU har. Jag tror att den
            protektionism som finns går igen på andra områden om vi går tillbaka
            i de europeiska ländernas historia.
          </note>
          <note>
            När det gäller de beslutsordningar som finns i EU
          </note>
          <note>
            - jag tror att jag nämnde tjänstehandeln, jordbrukssubventionerna
            och även fiskerisubventionerna - kan man säga att om man går till
            ett mer kommunitärt beslutsfattande - denna tekniskt konstiga
            term - kan vi nog få en mycket snabbare nödvändig reformering
            av detta. Den ordning vi nu har innebär att en del länder kan
            blockera förändringarna. Det har vi sett inte minst när det gäller
            Frankrike som tyvärr har varit en ledande kraft i detta.
          </note>
          <note>
            Därför är det min bestämda övertygelse att just ett tätare samarbete
            på de områden där EU ska samarbeta
          </note>
          <note>
            - sedan finns det stora områden där vi inte behöver göra det
            - snarast leder till en tolerantare och öppnare attityd mot omvärlden.
            Hade vi dessutom haft en utrikes- och säkerhetspolitik som fungerade
            bättre hade vi kanske kunnat agera i Kongo, för att ta dagens
            exempel. Riksdagen är ju i färd med att fatta beslut i denna fråga.
            Vi hade kanske kunnat agera tidigare om vi hade haft kraften och
            förmågan att göra detta tillsammans i stället för styckevis och
            delt, eftersom vi var och en är för svaga för detta.
          </note>
          <note type="speaker">
            Anf. 16 LARS OHLY (v) replik:
          </note>
          <note>
            Fru talman! Jag tror att Göran Lennmarker får klara problem med
            att bevisa att samarbetet i den europeiska unionen har lett en
            ökad öppenhet när man ser hur asylpolitiken utvecklas, när Europas
            gränser snarare stängs för asylsökande från tredje land, när det
            kommer förslag från den brittiska regeringen om att skapa någon
            form av öar där asylsökande ska sitta i avvaktan på asylutredning
            och när man ser hur olika länder har olika förslag. I ett tidigare
            brittiskt förslag inför det spanska toppmötet sade man att man
            till och med skulle använda militärbåtar för att möta flyktingfartyg.
            Människor som kommer från tredje världen och flyr från fattigdom
            och förtryck behandlas illa.
          </note>
          <note>
            Vi kan knappast påstå att den europeiska unionen i dag är någon
            sorts föredöme vad gäller öppenhet mot resten av världen. Det
            är snarare tvärtom.
          </note>
          <note type="speaker">
            Anf. 17 KERSTIN LUNDGREN (c):
          </note>
          <note>
            Fru talman! Strävan att säkra freden i Europa genom dialog över
            nationsgränser och genom att inte isolera utan i stället integrera
            olika intressen genomsyrar EU:s historia. Visst har det från tid
            till annan funnits anledning att känna oro. Skulle EU:s väg bara
            bli eliternas väg? Skulle EU bli klubben för inbördes beundran
            som reste murar mot omvärlden?
          </note>
          <note>
            Verkligheten har tydligt visat att EU orkar fortsätta fredsbygget
            på vår kontinent. EU ökar gemenskapen över nationsgränser och
            gamla ideologiska murar. Människor får de facto nya möjligheter
            vid sidan om gamla gränser. Det är självfallet viktigt att inte
            blunda för de vedermödor som människor känner av när vi steg för
            steg söker bygga en bättre välfärd och en hållbar utveckling inte
            bara för dagens utan även för kommande generationer. Lika viktigt
            är dock att våga se de frukter som samarbetet de facto bjuder.
          </note>
          <note>
            När EU under det kommande året välkomnar tio nya medlemmar är
            det ett historiskt steg där inte bara regeringar utan även befolkningen,
            som nu senast i
          </note>
          <note>
            Polen, väljer att göra som svenska folket, det vill säga gå in
            i den europeiska unionen. Detta är i sig en modell till demokratisk
            samverkan som det finns alla skäl att känna stolthet över. Det
            är ett EU som människor valt.
          </note>
          <note>
            Genom integrationen österut tas ännu ett steg på vägen mot att
            hela gamla sår på vår kontinent. Mångfalden och olikheterna ökar,
            men också det gemensamma beroendet av att finna lösningar på problem
            som vi har på vår kontinent och ta vara på möjligheterna som mångfalden
            bjuder.
          </note>
          <note>
            Genom att aktivt utveckla den modell för konfliktlösning som
            bär upp EU kommer vi också att kunna bidra till öka säkerheten
            och främja en fredligare kontinent och värld. EU bygger på demokrati,
            frihandel och öppna integrerade ekonomier parat med frihet och
            rättvisa för människor. Det var genom civil interaktion i stället
            för militär makt som nya krig skulle förhindras.
          </note>
          <note>
            När EU nu formerar sig för att möta framtiden är det viktigt
            att ta fasta på dessa historiens lärdomar.
          </note>
          <note>
            Morgondagens EU, med kanske 25-30 medlemsstater, måste självfallet
            fortsätta bygga fred och säkerhet på vår kontinent, men också
            fullfölja sin öppenhet mot omvärlden, både den nya närmiljön och
            den globala, och medverka till en säkrare och fredligare värld.
            EU är ingen ny stormakt, men väl en oerhört betydelsefull aktör
            vars medlemmar kan välja att ta det ansvar som detta medför eller
            att passa. Om vi vill att det nya EU ska sluta sig mot omvärlden
            och bara se till den inre marknaden, ska EU passa. Vi som vill
            att EU ska ta det ansvar som omvärlden har rätt att kräva måste
            aktivt verka för att stärka och utveckla
          </note>
          <note>
            EU:s gemensamma utrikes- och säkerhetspolitik.
          </note>
          <note>
            Visst kan vi se tillkortakommanden i det som varit. Låt oss dra
            lärdom av detta för att bättre möta framtiden. Det är inte fler
            soloframträdanden som krävs utan mer av gemensam analys, samråd
            och dialog.
          </note>
          <note>
            Centerpartiet ser positivt på att det förs in en målformulering
            för utrikespolitiken i det blivande fördraget. EU:s utrikespolitiska
            förmåga blir vad medlemsstaterna gemensamt förmår skapa. Här är
            det viktigt att forma ett gemensamt synsätt, säkerställa förmågan
            till självständig analys men också förmågan att gemensamt agera
            i tid för att motverka kriser och konflikter, även då att kunna
            agera fullt ut i enlighet med FN-stadgans principer.
          </note>
          <note>
            Centerpartiet ser det som naturligt att utveckla de så kallade
            Petersbergsuppgifterna så att EU har förmåga att agera, även när
            andra avstår. Självklart ska detta ske med respekt för de olikheter
            som finns i de olika medlemsstaternas militärpolitiska lösningar.
            EU
          </note>
          <note>
            är i vår tappning inte en motpart eller en ny utmanare utan en
            samarbetspartner, en röst för fred med en unik erfarenhet och
            en europeisk dimension att tillföra. Låt mig här också understryka
            att Centerpartiet står fast bakom den gemensamma säkerhetspolitiska
            doktrin som beslutades tidigare i riksdagen.
          </note>
          <note>
            Den institutionella strukturen i morgondagens EU
          </note>
          <note>
            ska självklart främja ökad utrikes- och säkerhetspolitisk samverkan.
            Den förutsätter en aktiv vilja och samverkan mellan de enskilda
            medlemsstaterna. Det är en vilja som bärs fram av rådet. Centerpartitet
            välkomnar, utan att här diskutera titulaturen, ett stärkt mandat
            för den höge representanten. På samma sätt skulle vi välkomna
            ett fördrag utan dubbla hattar på denna punkt. Mandatet på detta
            område bör tydligt komma från staterna via rådet. Samordningen
            med andra politiska områden som handhas av kommissionen förutsätts
            kunna ske utan de dubbla hattarna.
          </note>
          <note>
            Detta ska självklart även ses mot bakgrund av Centerpartiets
            vilja att stärka den valda strukturen inom
          </note>
          <note>
            EU; rådet för de mellanstatliga mandaten och parlamentet för
            de överlämnade befogenheterna.
          </note>
          <note>
            Fru talman! Avslutningsvis vill jag kort säga något om hur EU
            ska kunna formera en ökad samverkan kring utrikes- och säkerhetspolitiken.
            Vi har noterat att det i dag finns en stark vilja till gemensamma
            beslut. Vi utgår från att insikten bakom detta även ska gälla
            i framtiden. Men för att främja en starkare utveckling på det
            här området är det ändå vår övertygelse att röstreglerna måste
            ses över. Majoritetsröstning måste bli mer regel än undantag,
            om än med mycket tydliga möjligheter för enskilda stater att i
            enskilda fall inlägga veto.
          </note>
          <note>
            Frågan om hur kvalificerad majoritet ska definieras är självklart
            viktig att överväga för att säkra sammanhållning och undvika motsättningar
            som direkt försvagar eller till och med kan hota ett samordnat
            agerande. Framgång i utrikes- och säkerhetspolitiken förutsätter
            bred samsyn och stark uppslutning av medlemsstaterna. Centerpartiet
            vill verka för att stärka hållbar utveckling och mänskliga rättigheter.
          </note>
          <note>
            Fru talman! Jag yrkar bifall till Centerpartiets motivreservation.
          </note>
          <note type="speaker">
            Anf. 18 LOTTA N HEDSTRÖM (mp):
          </note>
          <note>
            Fru talman! Jag har först två konstateranden: I
          </note>
          <note>
            konventsförslaget skiljer man inte längre på GUSP, en gemensam
            utrikes- och säkerhetspolitik, från europeisk säkerhets- och försvarspolitik.
            Det är något som måste tolkas som att de militära övervägandena
            alltmer smälter samman och blir identiska med hela den tänkta
            utrikespolitiken. Likaså indikerar borttagandet av pelarstrukturen
            i konventsförslaget att EU-
          </note>
          <note>
            projektet är ett rent överstatligt projekt.
          </note>
          <note>
            De militära kapaciteterna i EU har också vuxit fram betydligt
            snabbare än de civila, trots avtal om att de ska gå i takt och
            vara likvärdiga i betydelse. Uppbyggnaden av den så kallade snabbinsatsstyrkan,
            arbetet i försvarsmaterielpanelerna samt överenskommelserna i
            WEAO, det västeuropeiska krigsmaterielsamarbetet, avslöjar ett
            redan djupt gånget integrationsarbete i försvarsfrågor. Här har
            argumenten om att "förbilliga" försvarskostnaderna genom både
            ökad integrering mellan EU:s medlemsstater och mellan
          </note>
          <note>
            EU och Nato ofta framförts.
          </note>
          <note>
            Vi i Miljöpartiet vill i all enkelhet i stället framhålla att
            billigast blir det att inte ha några vapensystem alls, att förhindra
            väpnade konflikter och att i stället lägga tid och kraft på demokratiuppbyggnad
            och välståndsutveckling i hela världen.
          </note>
          <note>
            Miljöpartiet anser därför att varje EU-land självt ska förfoga
            över sitt försvar. Därefter kan de ställa sina kapaciteter till
            FN:s förfogande i de fall man anser sig ha anledning att ingripa
            militärt. Utvecklingen inom EU har dock lett till att en stående
            EU-
          </note>
          <note>
            armé kommit allt närmare ett förverkligande. Framväxten av GUSP
            och den gradvisa övergången till en försvarsallians de senaste
            åren visar på en uppenbar statsbildningsprocess i EU.
          </note>
          <note>
            Tillsammans med valutaunionens gradvisa införande bildar de parallella
            elementen stommen till en
          </note>
          <note>
            EU-superstat, vilket är något helt annat än ett
          </note>
          <note>
            "fredsinriktat handelspolitiskt samarbete mellan likvärdiga stater".
          </note>
          <note>
            Fru talman! Värst i konventets arbete och i utskottsbetänkandet
            är tanken på en solidaritetsklausul, även om den tills vidare
            bara avser att bemöta eventuella terroristhot. Definitionen av
            vad terroristhot inbegriper är i dag mycket luddig och ger möjlighet
            till vida tolkningar.
          </note>
          <note>
            Utrikespolitik ska i första hand inte vara detsamma som vapen
            och försvar, inte som anfall och allianser, inte ens säkerhetstänkande
            och hotbilder. Utrikespolitik, på vilken nivå den än bedrivs,
            bör i första rummet handla om fred och utveckling och om åtgärder
            som främjar sådana livsbejakande mål.
          </note>
          <note>
            Fru talman! Miljöpartiet beklagar därför djupt den utveckling
            som EU har genomgått, och vi har i många år argumenterat mot en
            för oss uppenbar militariseringsprocess som nu till sist ligger
            i öppen dager.
          </note>
          <note>
            Problemet anser vi till en mindre del handla om bristande samordning
            mellan medlemsstaterna eller brister i formerna för hur en gemensam
            utrikes- och säkerhetspolitik ska gestaltas. För oss finns det
            inget självändamål med att institutionalisera och styra utrikespolitiken
            för snart 25 disparata stater.
          </note>
          <note>
            Under vissa specifika omständigheter kan det finnas behov av
            ett samagerande, till exempel vid hotande eller allvarliga lägen
            i omvärlden. Kanske finns det också skäl att upprätthålla någon
            form av gemensamma kapaciteter för analys och omvärldsbevakning.
            Men vi menar att de som ivrar för en stark och fördjupad utrikespolitik
            mest verkar vilja tro att det är just institutionerna i sig som
            ska garantera ett homogent politiskt utfall.
          </note>
          <note>
            I själva verket, menar vi, indikerar den splittring som uppstod
            inför invasionshotet av Irak på ett mycket illustrativt sätt vilka
            oerhört starka och styrande krafter som skulle behövas för att
            förmå olika länder med olika behov och traditioner att fatta samma
            beslut och gå i samma riktning. Se bara hur olika vi lyckas tolka
            begreppet folkrätt hemma i vårt eget land.
          </note>
          <note>
            Med andra ord: Länderna är för olika för att enas på demokratisk
            grund, och det uppenbaras även när fyra länder tar sig rätten
            att gå före och starta eget i
          </note>
          <note>
            Big Boys' Toys-branschen.
          </note>
          <note>
            De olika utvecklingsalternativ som EU står inför i dag sammanfattades
            väl av professor Christopher Hill under riksdagens hearing i ämnet.
            Av dem är det två scenarier som diskuteras mest.
          </note>
          <note>
            Först är det ett balanserat motvikstänkande där
          </note>
          <note>
            EU i någon bemärkelse tänks stå emot ett växande amerikanskt
            inflytande och amerikansk strävan efter hegemoni. Det skulle,
            menar vi, leda till en terrorbalansliknande situation, som världen
            med fasa borde minnas efter kalla krigets era.
          </note>
          <note>
            Dessutom är möjligheten för EU att bygga upp genuint egna kapaciteter
            helt överspelad eftersom sammanblandningen av vapensystem och
            den helt gränsöverskridande krigsmaterielexporten i dag är mycket
            omfattande. USA dominerar helt enkelt vapenproduktion och handel
            i världen på ett sådant sätt att en oavhängig militär kapacitetsuppbyggnad
            i Europa-EU inte är möjlig.
          </note>
          <note>
            Det andra scenariot är bevarandet av den så kallade transatlantiska
            länken. Det är en modell som framställs som ett alternativ och
            som utskottsmajoriteten nu förespråkar. Det ska tolkas så, menar
            vi, att ett fortsatt Natoinflytande kan fortgå med gemensamma
            vapen och med stark amerikansk samordning, det vill säga Nato.
            Det här ger USA en bred plattform att operera utifrån på europeisk
            botten.
          </note>
          <note>
            Skillnaden mellan de båda scenarierna är försumbar. I båda kommer
            maktutövandet att ske på Natos, det vill säga USA:s, premisser.
          </note>
          <note>
            Miljöpartiet önskar i stället, fru talman, se ett decentraliserat
            EU, där varje medlemsland behåller sin egen utrikespolitiska kompetens,
            men som på klassiskt mellanstatligt manér också kan samverka i
            de fall det finns en genuin vilja och en stark anledning till
            det.
          </note>
          <note>
            Dessutom bör all global militär samordning ske på
          </note>
          <note>
            FN:s villkor, på FN:s mandat och på FN:s initiativ, inte bara
            "i enlighet med principerna i FN-stadgan".
          </note>
          <note>
            Slutligen vill jag säga någonting om alliansfriheten. I fråga
            om den svenska säkerhetspolitiska doktrinen anser majoriteten
            i utskottet att samarbetet om den europeiska säkerhets- och försvarspolitiken
            inte skapar några problem att förena dessa. Man menar att vi fortsatt
            skulle kunna betecknas som alliansfria, trots att en "solidaritetsklausul",
            det vill säga ett förpliktigande att ställa upp mellan medlemsländerna
            för varandra i hotande situationer genom att "mobilisera alla
            instrument", finns med i konventets förväntade resultat. Vi menar
            att det här är det ultimata självbedrägeriets fullbordan. Svart
            blir vitt, och simsalabim!
          </note>
          <note>
            är en ömsesidig försvarsgaranti inte en ömsesidig försvarsgaranti.
          </note>
          <note>
            Till sist i betänkandet redovisar det sammansatta utrikes- och
            konstitutionsutskottet en ståndpunkt vilken vi delar, nämligen
            ett avståndstagande från att några länder ska gå före och på egen
            hand forma en militär allians. Det vore djupt olyckligt, men det
            har redan skett i vår. Dessutom har det skett på exakt samma vis
            som Schengenstrukturen uppstod hos en mindre grupp föregångare
            och som tvingade med alltfler och som nu också är fallet med de
            länder som låser in ekonomin i en skrubb och vill få oss andra
            fria att tro att vi är "utanför".
          </note>
          <note>
            Låt mig därför till sist läsa ett illustrativt citat av
          </note>
          <note>
            Jacques Chirac: "Europeiska försvars- och säkerhetsunionen är
            ett värdigt komplement till den gigant som den ekonomiska unionen
            EMU utgör idag."
          </note>
          <note>
            Fru talman! Jag yrkar bifall till vår egen reservation nr 5.
          </note>
          <note type="speaker">
            Anf. 19 GÖRAN LENNMARKER (m) replik:
          </note>
          <note>
            Fru talman! Jag tänkte bara ta upp två detaljer i det som Lotta
            N Hedström sade. Den ena är att EU
          </note>
          <note>
            skulle vara på väg att bli en superstat. Men EU bygger ju på
            avtal mellan medlemsländerna. Resultatet av detta konvent, som
            sedan ska vara en regeringskonferens, ska sedan ratificeras av
            Sverige. Det finns alltså inget drag av överstatlighet i just
            detta. Själva grunden är mellanstatlig. Sedan på den mellanstatliga
            grunden bygger vi överstatliga instutioner för att ta beslut,
            till exempel med majoritetsomröstning, vilket är ett lämpligt
            beslutsinstrument när man är många medlemsstater.
          </note>
          <note>
            Det andra gäller krishanteringen. Vi har ju erfarenhet, Lotta
            Nilsson Hedström, av att hantera krishantering helt och hållet
            på egen hand. Jag vill erinra om vad som skedde på Balkan, särskilt
            i Bosnien, under den första hälften av 1990-talet när vi misslyckades
            i en FN-operation. Vi fick med Frankrike i spetsen böna och be
            USA att engagera sig och rädda oss från detta.
          </note>
          <note>
            Nu tycker många av oss med den erfarenheten som grund att det
            är rimligt att vi i Europa skapar en tillräcklig kapacitet och
            en förmåga att tillsammans utnyttja den kapaciteten för att hantera
            kriser och krig. Tyvärr är det ingen brist på kriser och krig
            i världen. Det är betydligt mycket mer som skulle behöva göras,
            till exempel i Afghanistan. På Balkan ska vi nu, efter att ha
            tagit över Makedonien, också ta över Bosnien. I Afrika är det
            tyvärr oerhört många kriser och krig.
          </note>
          <note>
            Då är det väl ändå rimligt att vi tillsammans gör det här inom
            ramen för den europeiska unionen.
          </note>
          <note type="speaker">
            Anf. 20 LOTTA N HEDSTRÖM (mp) replik:
          </note>
          <note>
            Fru talman! Ja, visst bygger det på avtal. Men det är fullt möjligt
            att på demokratisk väg avskaffa demokratin. Det finns ingen logisk
            kullerbytta i detta.
          </note>
          <note>
            Jag menar att det är vad vi gör i stora stycken.
          </note>
          <note>
            Jag skulle önska att du förklarade varför man tar bort den väldigt
            tydliga pelarstrukturen, som hittills har kännetecknat det europeiska
            sammansatta arbetet, och överför det mesta till en tjock kolonn.
            Det här är överstatlighet, och det är beslutat av demokratiska
            stater i någorlunda demokratisk ordning. Visst är det så. Vi avhänder
            oss vårt eget beslutsfattande, inte minst de beslut som vi tog
            här i riksdagen i vintras vad gäller vår egen grundlags ställning.
          </note>
          <note>
            Sedan tar du upp krishanteringsförmåga på egen hand. Mitt alternativ
            var inte att skapa en internationell krishanteringsförmåga på
            egen hand. Jag sade att vi har full möjlighet att ingå mellanstatliga
            avtal, som man alltid har gjort. Genom FN:s mandat har man en
            möjlighet, som till exempel i dag när vi, som du själv var inne
            på, står i begrepp att skicka trupp till Kongo.
          </note>
          <note>
            Det här gör vi i samverkan, med överordnade mål, därför att det
            finns ett förpliktigande moraliskt i världen att ställa upp i
            områden som är krisdrabbade.
          </note>
          <note>
            Det finns ibland också en anledning att svara på hot. Men hoten
            mot vårt land är naturligtvis vår ensak och ska avvärjas genom
            att vi inte kommer i den situationen. Vi ska ha ett eget försvar,
            och det ska vi ställa till världssamfundets förfogande genom FN:s
            försorg, inte genom EU.
          </note>
          <note type="speaker">
            Anf. 21 GÖRAN LENNMARKER (m) replik:
          </note>
          <note>
            Fru talman! EU byggs på ett mellanstatligt samarbete. Medlemsländerna
            kommer överens om ett konstitutionellt fördrag, förhoppningsvis,
            och det måste vart och ett land ta i sin ordning och bestämma.
            Vi avhänder oss inte den beslutsrätten.
          </note>
          <note>
            När det sedan gäller krishanteringen behöver vi ha en tätare
            samverkan inom FN:s ram. Bosnienoperationen var också en FN-operation.
            Men vi var för svaga, och det gick inte väl. Det blev till och
            med en katastrof i Srebrenica, om vi erinrar oss detta. Nu ska
            vi göra det i Kongo, och då behöver vi också ha en
          </note>
          <note>
            EU-samordning för att göra detta på ett effektivare sätt. Det
            är väl klokt att vi samverkar och samarbetar.
          </note>
          <note type="speaker">
            Anf. 22 LOTTA N HEDSTRÖM (mp) replik:
          </note>
          <note>
            Fru talman! Javisst! Det är klokt att samverka och samarbeta
            om man har en direkt yttre anledning. Jag skulle vilja få svar
            på frågan hur en samordning skulle ha sett ut inför Irakkrisen,
            med den nya ordning som konventet föreslog. Hur skulle man ha
            fått de åtta utbrytarstaterna att inlemmas i det här?
          </note>
          <note>
            Det måste ske inte bara med en tät samverkan -
          </note>
          <note>
            det är en eufemism. Det måste naturligtvis ske med en stark styrning,
            inte med någon sorts mellanstatlighet där man sitter och kommer
            överens, utan
          </note>
          <note>
            "varsågod och lyd". Det är kärnan och innebörden i den kommande
            gemensamma försvars- och säkerhetspolitiken: Bort med mellanstatlighet
            och varsågod och lyd! Så kommer det att bli.
          </note>
          <note type="speaker">
            Anf. 23 URBAN AHLIN (s):
          </note>
          <note>
            Fru talman! Den europeiska unionen är en framtidssaga och en
            rejäl framgång fram tills nu. Vi har med hjälp av arbetet i den
            europeiska unionen förhindrat krig och umbäranden på den europeiska
            kontinenten, där de europeiska medlemmarna finns. Vi lyckades
            inte på Balkan, men vi har löst en långt gående konflikt mellan
            Tyskland och Frankrike. EU
          </note>
          <note>
            är i fredens tjänst.
          </note>
          <note>
            Låt mig säga att den framgången vill också andra länder vara
            medlemmar i. Vi ser det tydligt nu när de nya länderna nästa år
            kommer att bli medlemmar.
          </note>
          <note>
            Den 1 maj blir det tio nya medlemsländer. De flesta av dem kommer,
            precis som Carl B Hamilton tidigare uttryckt, från länder som
            har levt under en kommunistisk diktatur. De vill in i en gemenskap
            och en integration tillsammans med oss. Detta är naturligtvis
            oerhört positivt. Det är tecken på att den europeiska unionen
            har varit och är en framgång. Det vi diskuterar i dag är om EU
            fortsatt kommer att vara en framgång.
          </note>
          <note>
            Lägg märke till att det fördrag och det arbetssätt som Europeiska
            unionen i dag har är utformade för sex medlemsländer. Nästa år
            kommer tio nya, och det blir 25 medlemsländer i den europeiska
            unionen.
          </note>
          <note>
            Det behövs ett nytt fördrag. Det behövs helt enkelt nya regler
            för hur beslut ska tas. Det behövs nya regler för hur organisationen
            ska se ut och hur vi ska samarbeta. Det är självklart. Sex länder
            är helt annorlunda än 25 länder. Organisationen blir helt enkelt
            mycket svårare att styra.
          </note>
          <note>
            Det är ett avgörande moment i EU:s historia och framtid. Jag
            är orolig för att om vi misslyckas kommer detta att leda till
            oerhörda konsekvenser för vår kontinent. Därför vill jag understryka
            allvaret i att den diskussion vi har i dag handlar om hur EU ska
            göra sig beredd att arbeta i framtiden med 25 medlemsländer. Vi
            har inte råd att misslyckas i detta arbete. EU behövs nämligen
            i världen.
          </note>
          <note>
            Debatten i dag har handlat en del om supermakten
          </note>
          <note>
            USA och dess relation till den europeiska unionen.
          </note>
          <note>
            Låt mig få slå fast att EU inte ska bli en superstat. EU
          </note>
          <note>
            ska inte heller bli en supermakt. Såsom vi definierar detta är
            det en stor makt, med rejäla resurser, som främst förlitar sig
            på sina militära muskler. Detta ska inte EU försöka efterhärma.
            EU ska inte försöka konkurrera och inte försöka balansera USA
            i detta.
          </note>
          <note>
            EU kan lyckas med rätt utnyttjande av alla sina instrument. Det
            är till exempel bistånd, som man har haft i Barcelonaprocessen
            och alla länder runt Medelhavet. Det är det nya initiativet med
            de nya grannländerna - a wider Europe, New Neighbours Initiative
            -
          </note>
          <note>
            som kan spela en oerhört stor roll. Det är vår miljöpolitik,
            vår handel och naturligtvis militär krishantering. Det är också,
            icke att förglömma, civil krishantering. Jag instämmer i vad Lars
            Ohly tidigare har sagt, att det är alldeles för mycket fokus på
            den militära krishanteringen och för lite på den civila krishanteringen.
          </note>
          <note>
            Jag tror faktiskt att den europeiska unionen kan bli en större
            attraktionskraft än vad USA är i dag. Jag säger inte detta för
            att det ska vara en motkraft till
          </note>
          <note>
            USA eller för att jag är motståndare till den transatlantiska
            länken. Jag är en stor vän av den transatlantiska länken, men
            jag vill att EU ska spela en större och bättre roll i världen
            än vad den gör i dag. Det är det som det här betänkandet egentligen
            handlar om.
          </note>
          <note>
            Hur ska EU bättre kunna arbeta med sina yttre förbindelser?
          </note>
          <note>
            Som jag ser det sönderfaller vårt betänkande egentligen i två
            delar. Det är väl också därför som vi har ett utskott som består
            av konstitutionsutskottet och utrikesutskottet. Detta sönderfaller
            alltså i två delar. Det handlar om formen: Hur ska besluten gå
            till? Hur och av vem ska unionen företrädas? Det är alltså konstitutionella
            frågor. Men det innehåller också andra frågor: Vad ska göras?
            Vad är det för innehåll som ska finnas i denna gemensamma utrikesoch
            säkerhetspolitik? Det handlar om den politiska viljan. Vad ska
            samordnas? Vilka är de utrikespolitiska målen?
          </note>
          <note>
            Låt mig få börja med den politiska viljan. För mig är den gemensamma
            utrikes- och säkerhetspolitiken i
          </note>
          <note>
            Europeiska unionen en språngbräda för vår utrikespolitik. Jag
            har hört en del i kammaren som har uttryckt sig på ett sådant
            sätt att man kan tro att de anser att en gemensam utrikes- och
            säkerhetspolitik snarare är en tvångströja som tvingar oss in
            i någonting och gör oss tystare och inte lika starka i världen.
          </note>
          <note>
            Jag ser det tvärtom. Med ett gemensamt arbete tillsammans med
            andra europeiska länder blir det en språngbräda för vår politik.
            Vi kan faktiskt spela en större roll i världen om vi gör det här
            tillsammans med andra.
          </note>
          <note>
            Låt mig ta ett exempel. Lars Ohly hade ett argument när det gällde
            varför han var så emot en gemensam politik. Han tog upp ett fullständigt
            orealistiskt alternativ vad gäller Palestina. Han skulle faktiskt
            i stället ha kunnat sagt att EU, när det gäller konflikten i Mellanöstern,
            har spelat en oerhört stor och positiv roll genom att man har
            hittat en gemensam ställning.
          </note>
          <note>
            Det var inte så för några år sedan, men i dag är det så.
          </note>
          <note>
            På det sättet kan man sätta press både på israeler och palestinier.
          </note>
          <note>
            Låt mig slutligen få ge några korta kommentarer om de formfrågor
            som har funnits i debatten.
          </note>
          <note>
            Först gäller det dubbelhattning. Carl B Hamilton!
          </note>
          <note>
            Vi skriver i betänkandet att det i huvudsak har fungerat väl.
            Jag tror inte att vi ska kritisera det som vi har i dag - vi har
            alltså två olika, kommissionären och en utrikespolitisk talesman
            - för att vi har haft en splittrad hållning när det gäller Irakkonflikten.
            Jag tror inte att det hade hjälpt med en dubbelhattning i det
            läget.
          </note>
          <note>
            Sedan gäller det solidaritetsklausulen. Det handlar om att hantera
            följderna av en terroristattack. Det handlar inte om ett gemensamt
            försvar, och det understryks speciellt i de texter som finns.
            Det handlar inte om ömsesidiga försvarsgarantier.
          </note>
          <note>
            När det gäller majoritetsomröstning i den gemensamma utrikes-
            och säkerhetspolitiken måste jag säga att jag är mycket tveksam.
            Varför då? Ja, det är klart att det, som Göran Lennmarker säger,
            är lättare att ta majoritetsbeslut. Men leder det till en starkare
            europeisk hållning? Nej, jag tror inte det. När det gäller det
            mesta i utrikespolitiken är det väl ändå så att man får en större
            påverkan på det utrikespolitiska skeendet om man är enig och har
            en enig EU-position.
          </note>
          <note>
            Vi har mängder av exempel på att länder faktiskt har utnyttjat
            sprickorna i den europeiska unionen för att slå sönder vår gemensamma
            utrikes- och säkerhetspolitik. Dessutom finns det redan i dag,
            i det fördrag som finns, en möjlighet att använda majoritetsomröstning.
            Denna har aldrig använts. Det beror naturligtvis på att man, om
            man gör allt man kan för att komma fram till en gemensam position,
            stärker
          </note>
          <note>
            EU:s utrikespolitik på det sättet. Dessutom finns det ett antal
            mål uppsatta för utrikespolitiken. Jag tycker att det är bra att
            den europeiska unionen formulerar vilka mål vi ska ha för vår
            gemensamma utrikes- och säkerhetspolitik av det enkla skälet att
            det också kan leda till en bättre samordning i den europeiska
            unionen, så att vår handel, vårt bistånd, vår miljöpolitik, vår
            militära krishantering, vår utrikespolitik och så vidare går hand
            i hand och inte motverkar varandra.
          </note>
          <note>
            Jag har inga problem med de formuleringar som konventet hittills
            har diskuterat. I övrigt kommer utrikesminister Anna Lindh att
            gå djupare in på dessa frågor.
          </note>
          <note>
            Slutligen, fru talman, vill jag yrka bifall till förslaget i
            utskottets betänkande.
          </note>
          <note type="speaker">
            Anf. 24 LOTTA N HEDSTRÖM (mp) replik:
          </note>
          <note>
            Fru talman! Jag vill ta upp två saker. Jag är väldigt nyfiken
            på att höra hur du, Urban Ahlin, och
          </note>
          <note>
            Socialdemokraterna tänker er att man ska förena detta med att
            vara en stark vän av den transatlantiska länken å ena sidan och
            å andra sidan detta med att värja sig mot den utveckling som de
            två herrarna i Folkpartiet och Moderaterna ser framför dörren,
            nämligen en fullskalig Natoanslutning.
          </note>
          <note>
            Här finns en gränsdragningsproblematik. Här finns någonting att
            rensa upp mellan EU-kapacitet och Natokapacitet. Jag skulle vilja
            höra dig utgjuta dig lite grann om det.
          </note>
          <note>
            Den andra saken handlar just om det här med hur viktigt det är
            med innehållet och inte bara formerna, som jag är väldigt glad
            åt att höra Urban Ahlin ta upp.
          </note>
          <note>
            Jag menar att det bara är en av de åtta målformuleringspunkter
            som finns i konventet som handlar om fred. Hur skulle du ha ställt
            dig om du hade haft ett direktinflytande när det gällde till exempel
            det program för förebyggande av våldsamma konflikter som antogs
            på EU-toppmötet i Göteborg för två år sedan?
          </note>
          <note type="speaker">
            Anf. 25 URBAN AHLIN (s) replik:
          </note>
          <note>
            Fru talman! Lotta N Hedström tar upp mycket angelägna frågor.
            Jag håller med dig om att Sveriges regering, när det gäller innehållet,
            i många olika avseenden har varit framstående, drivande, på dessa
            områden. Men när det gäller konflikten i Mellanöstern, som jag
            nämnde tidigare, var det faktiskt vid toppmötet i Göteborg som
            man ändå kunde hitta en gemensam position. Vi har varit drivande
            när det gäller den civila krishanteringen, precis som du säger,
            och det tycker jag är bra. Naturligtvis ska vi sträva efter mer
            sådan input i den europeiska unionen.
          </note>
          <note>
            Vad gäller säkerhetspolitiken skulle jag vilja säga att jag vill
            lämna den diskussionen. Jag tycker faktiskt inte riktigt att den
            hör hemma i det här betänkandet. Jag är lite förvånad över att
            vi har haft en sådan enorm diskussion om en Natoanslutning eller
            ej. I detta betänkande behandlas faktiskt frågan: Hur ska EU:s
            beslutsregler se ut för att forma en gemensam utrikes- och säkerhetspolitik?
          </note>
          <note type="speaker">
            Anf. 26 LOTTA N HEDSTRÖM (mp) replik:
          </note>
          <note>
            Fru talman! Det sista var märkligt att höra. Du tog själv upp
            och sade att innehållet i grunden är viktigare än formerna, att
            formerna är sekunda. Så tolkade jag dig.
          </note>
          <note>
            Hur går den svenska säkerhetspolitiska doktrin som vi lever med
            och som slår fast att vi är och ska förbli alliansfria att förena
            med den säkerhetspolitik som växer fram i EU? Detta hör definitivt
            hemma i den här debatten.
          </note>
          <note>
            Sedan gäller det målformuleringarna i konventet.
          </note>
          <note>
            Jag tycker att det är beklagligt att det står i den första målformuleringen
            att man ska värna de gemensamma värderingarna i EU. Vilka är de,
            och vilka är de som du menar att Sverige ska lägga in i EU:s framtida
            hållning?
          </note>
          <note type="speaker">
            Anf. 27 URBAN AHLIN (s) replik:
          </note>
          <note>
            Fru talman! Jag ska fatta mig mycket kort. Jag tycker att Lotta
            N Hedström gör en logisk kullerbytta.
          </note>
          <note>
            Först frågar hon mig hur vi ska kunna värja oss mot att bli medlemmar
            i ett gemensamt försvar i Nato.
          </note>
          <note>
            Sedan säger hon att det växer upp ett europeiskt gemensamt försvar.
            Det faller på sin egen orimlighet.
          </note>
          <note>
            Det vi har i dag att behandla är faktiskt ingenting som har med
            ett europeiskt försvar att göra. Den säkerhetspolitiska hållning
            som vi har stämmer väl överens med de förslag som finns i konventet.
          </note>
          <note type="speaker">
            Anf. 28 LARS OHLY (v) replik:
          </note>
          <note>
            Fru talman! Urban Ahlin försökte leda i bevis att det var ett
            dåligt exempel med Palestinafrågan. Det var nämligen ett exempel
            på de hot som jag ser i och med att det är viktigare att komma
            överens än vad överenskommelsen innehåller.
          </note>
          <note>
            I november 2000 behandlades i FN:s generalförsamling en resolution
            som fördömde Israels övervåld på palestinskt territorium. Vi vet
            att Sverige skulle bli ordförande i den europeiska unionen våren
            2001. Då föregicks besluten i generalförsamlingen av en intensiv
            diplomati. EU skulle försöka få en gemensam position. Sverige
            deltog mycket aktivt i det arbetet.
          </note>
          <note>
            Man försökte lappa och laga mellan Storbritannien, som ville
            avslå förslaget, och Frankrike, som ville ställa sig bakom det.
            Det slutade med att Sverige i enighetens namn, trots att EU inte
            hade någon gemensam position och inte heller lyckades komma överens
            om något gemensamt förhållningssätt i röstningen, lade ned rösten.
          </note>
          <note>
            På det sättet menar Urban Ahlin att vår utrikespolitiska röst
            blev tydligare, starkare eller på ett klarare sätt gav stöd åt
            palestiniernas rätt till en självständig stat eller på ett tydligare
            sätt tog avstånd från den israeliska ockupationen och den militära
            maktens övervåld. Nej, det är naturligtvis orimligt att dra den
            slutsatsen, så mitt exempel kanske inte var så vansinnigt i alla
            fall.
          </note>
          <note>
            Det finns fler exempel. I handelspolitiken inom världshandelsorganisationen
            WTO utesluter man närmast samarbete med fattiga länder. Man förutsätter
            ett samarbete enbart inom EU:s ram där EU-
          </note>
          <note>
            kommissionen har ett oerhört starkt inflytande och där Sverige
            till slut tvingas underordna sig. Vi får inte heller företrädas
            av vår egen utrikesminister i förhandlingarna.
          </note>
          <note>
            Om man sätter överensstämmelse i utrikespolitiken som ett överordnat
            mål riskerar man att hamna fel. Innehållet måste vara viktigare
            än formen.
          </note>
          <note type="speaker">
            Anf. 29 URBAN AHLIN (s) replik:
          </note>
          <note>
            Fru talman! Jag instämmer. Jag har samma åsikt som Lars i det
            sista. Man kan inte ha som överordnat mål in absurdum att vi alltid
            ska ha en gemensam position i Europeiska unionen. Det är därför
            vi är emot en utvidgning av majoritetsomröstningar i Europeiska
            unionen. Vi tycker att detta rör kärnan av nationellt självbestämmande.
            Det jag har påtalat är att vi ska sträva efter att ha en gemensam
            position för att det i alla lägen gör att EU har en starkare röst
            i världen.
          </note>
          <note>
            Ditt förslag var ett vansinnigt exempel. Du menar att vi skulle
            kunnat ena oss om en gemensam hållning att säga nej till palestiniernas
            rätt till en egen stat. Det faller på sin egen orimlighet. Det
            går inte att hitta förslag där Europeiska unionen skulle ta några
            sådana uttalanden.
          </note>
          <note>
            Det kan finnas felaktigheter. Vi kan ha röstat fel vid något
            tillfälle, men jag lägger mig inte i det. Det kan vi ha en annan
            diskussion om. Det handlar om hur vi ser på det gemensamma arbetet
            med europeisk utrikes- och säkerhetspolitik, om vi ser det som
            en tvångströja som tvingar oss bakåt eller om vi ser det som en
            språngbräda för ökat inflytande. Här skiljer sig Vänsterpartiet
            och Socialdemokraterna åt. Vi ser det som en språngbräda för vår
            utrikespolitik, inte som en tvångströja.
          </note>
          <note type="speaker">
            Anf. 30 LARS OHLY (v) replik:
          </note>
          <note>
            Fru talman! Det är bra att Urban Ahlin menar att det finns brister
            och att det inte alltid är viktigare att komma överens än att
            företräda en riktig politik. Men det agerande som skedde i november
            2000 ledde till att Sverige i namn av enighet inom den europeiska
            unionen svek palestiniernas sak.
          </note>
          <note>
            Om man utökar rätten till kvalificerat majoritetsbeslutsfattande
            och om man strävar efter en allt större enhet och en allt större
            överensstämmelse mellan de ingående staternas utrikespolitik kommer
            det att leda till att vi får svårare att företräda den utrikespolitik
            som jag menar att vi historiskt sett har anledning att vara stolta
            över. Det är en utrikespolitik som har talat klarspråk oavsett
            vem som har begått övergrepp, oavsett vem som har stått för förtryck
            eller misär för människor och oavsett vilken supermakt som har
            hanterat olika situationer utifrån sina egna intressen och inte
            utifrån människors bästa. Den utrikespolitiken hotas av att vi
            ser enighet inom den europeiska unionen som så oerhört viktig
            att vi ibland är beredda att lägga oss platt.
          </note>
          <note type="speaker">
            Anf. 31 URBAN AHLIN (s) replik:
          </note>
          <note>
            Fru talman! Jag instämmer med Lars Ohly. Det är helt klart att
            vi har anledning att vara stolta över den utrikespolitik som vi
            har fört historiskt och alltjämt för. Det du uttalar är något
            slags oro för att Sveriges röst i världen skulle tystna när vi
            ser att mänskliga rättigheter förtrycks eller att terroristbekämpning
            går till på felaktigt sätt. Den villfarelsen vill jag ta bort
            ifrån dig. Om det är någon utrikesminister i den här världen som
            tydligt sagt ifrån när åtgärder gått långt utöver vad som varit
            befogat så är det Anna Lindh.
          </note>
          <note>
            Det finns inget som lägger band på oss när det gäller att göra
            uttalanden och att synas. Det handlar om huruvida det är bra att
            få en samordnad position inom Europeiska unionen i vissa frågor.
            Svaret är ja.
          </note>
          <note>
            Det ger ett större inflytande för våra idéer i världen.
          </note>
          <note type="speaker">
            Anf. 32 CARL B HAMILTON (fp) replik:
          </note>
          <note>
            Fru talman! Det finns alltid en spänning mellan utrikes- och
            inrikespolitik hos Vänsterpartiet och
          </note>
          <note>
            Miljöpartiet. Man ska vara väldigt stark i utrikespolitiken och
            ha en egen röst, men i inrikespolitiken sitter man ju med och
            kompromissar hela tiden med regeringen. Det var inte det som var
            min huvudpoäng, men det är alltid värt att upprepa.
          </note>
          <note>
            Det som Urban Ahlin sade om att EU ska spela en större och bättre
            roll i världen instämmer jag i, att europeiska värderingar ska
            hävdas, men också det han sade om civil stormakt. Det finns ett
            stort opinionsintresse för militära aktiviteter. Det civila är
            som hälsan tiger still. Det är inte så intressant.
          </note>
          <note>
            Det finns en sak som man aldrig kommer ifrån i den här diskussionen.
            Det är att USA - om vi nu tar det som jämförelse - är ett rikt
            dynamiskt land som har väldiga resurser. Det gör USA attraktivt
            för andra länder att ha som stöd och partner. Då kommer man inte
            ifrån det som är väldigt centralt för EU och européerna, nämligen
            att man måste få en bättre europeisk ekonomi. Det är visserligen
            mitt yrke, men jag kommer aldrig ifrån att det blir naivt om man
            talar om
          </note>
          <note>
            Europas roll i världen och inte samtidigt noterar att européerna
            har misslyckats med att skapa en dynamisk ekonomi som gör Europa
            attraktivt för resten av världen.
          </note>
          <note type="speaker">
            Anf. 33 URBAN AHLIN (s) replik:
          </note>
          <note>
            Fru talman! Vad ska jag säga om detta? Jag håller med om att
            det inrikespolitiskt är lyckosamt när vi gör kompromisser och
            på det sättet försöker samarbeta och få fram gemensamma positioner.
            Jag tycker att det har varit en lyckosam politik. I övrigt tycker
            jag att det är bättre med ett rikt EU än ett fattigt EU.
          </note>
          <note type="speaker">
            Anf. 34 GÖRAN LENNMARKER (m) replik:
          </note>
          <note>
            Fru talman! Det är en sak i Urban Ahlins anförande som jag tycker
            är bekymmersam. Om vi utgår ifrån - jag tycker mig ändå uppfatta
            det - att EU
          </note>
          <note>
            borde kunna ha en betydligt starkare utrikespolitik borde vi
            kunna göra mycket mer. Bekymret är ofta det vi inte gör. Det handlar
            inte så mycket om motsättningar utan om det vi inte gör. Då försöker
            vi finna beslutsordningar för detta.
          </note>
          <note>
            Min erfarenhet av majoritetsbeslut i EU är att man faktiskt där
            anstränger sig mer för att hitta en gemensam linje. Det är sällan
            man går till omröstning, för att inte säga aldrig. Men just beslutsordningen
            majoritetsbeslut gör att man är angelägnare om att finna varandra.
            Det tror jag är det centrala i vår strävan att få en bättre beslutsordning
            för utrikespolitiken, nämligen just att länderna ska ha starkare
            incitament att söka sig fram till en gemensam position.
          </note>
          <note>
            Men det är naturligtvis kvaliteten på besluten, innehållet, som
            måste vara avgörande. Det är inte bra att fatta ett tokigt beslut
            i enhällighet. Det måste naturligtvis vara ett bra beslut. Jag
            tycker dock att de mål som nu uttryckligen formuleras i utrikespolitiken
            är mycket bra. De ger just den här basen.
          </note>
          <note type="speaker">
            Anf. 35 URBAN AHLIN (s) replik:
          </note>
          <note>
            Fru talman! Jag förstår inte riktigt logiken i det som Göran
            Lennmarker säger. Han säger att det är oerhört bra att vi alltid
            försöker att se till att vi får ett enhälligt beslut och att vi
            alltid jobbar utifrån detta.
          </note>
          <note>
            Det beror, enligt Göran Lennmarker, på att det finns en beslutsordning
            i Europeiska unionen som uppmuntrar detta.
          </note>
          <note>
            Jag håller med om det. Det är enhällighet som gäller förutom
            i vissa få fall där det är öppet för majoritetsomröstning. Du
            säger också själv att man aldrig har använt detta. I nästa andetag
            säger du att du vill ha mer majoritetsomröstning för att den vägen
            tvinga fram fler gemensamma ställningstaganden. Jag förstår inte
            hur det hör ihop.
          </note>
          <note>
            Jag tror att man i den europeiska unionen strävar efter gemensamma
            positioner för att det helt enkelt gör att EU:s position blir
            starkare. Så fort man har en splittrad europeisk union i en utrikespolitisk
            fråga kommer man att bli utnyttjad och splittrad av krafterna
            runtomkring. Det är det som är drivkraften. Det är inte vad som
            står i stadgarna om hur besluten ska gå till. Det är viljan att
            få ett enigt beslut som kan förändra saker och ting på marken.
            Jag förstår inte din logik i att om vi öppnar upp för majoritetsomröstning
            så kommer det att leda till fler gemensamma positioner.
          </note>
          <note type="speaker">
            Anf. 36 GÖRAN LENNMARKER (m) replik:
          </note>
          <note>
            Fru talman! Det är faktiskt en erfarenhet som vi har inom EU.
            Vi hade en tid när allting togs med enhällighet. Sedan kom den
            så kallade enhetsakten som innebar att man tog majoritetsbeslut
            vad gäller den gemensamma marknaden. Det innebar att man kom väsentligt
            mycket längre också i enhällighet när man införde denna beslutsordning.
            Det har sedan gått igen på många olika områden där just strävan
            att finna en konsensus med en kvalificerad majoritetsbeslutsordning
            har lett till att man står starkare gemensamt. När man har enhällighet
            har det lätt blivit så att man inte gör några försök. Man står
            kvar på sina positioner. Det är väl också det som har skett i
            delar av utrikespositionen, att man bara stått på sina positioner.
            Man har aldrig brytt sig om att söka sig fram till en gemensam
            ståndpunkt.
          </note>
          <note type="speaker">
            Anf. 37 URBAN AHLIN (s) replik:
          </note>
          <note>
            Fru talman! Jag tror att vi skiljer oss åt när det gäller anledningen
            till att detta har vuxit fram. Göran fokuserar på att vi har fattat
            beslut om att få fram en gemensam utrikes- och säkerhetspolitik
            och att man i
          </note>
          <note>
            Nicefördrag och annat har öppnat upp för en möjlighet att kunna
            fatta majoritetsbeslut. Det handlar då om implementering av beslut
            som har fattats med enhällighet.
          </note>
          <note>
            Jag tror inte att det är på det sättet. Jag har en materialistisk
            historieuppfattning här. Det är snarare det som har skett på marken
            som påverkar hur unionen arbetar. Det jag, fru talman, i min stapplande
            inledning försökte påtala var att EU har gjort goda saker på den
            europeiska kontinenten. Men vi misslyckades på Balkan i början.
            Jag tror att detta var den drivkraft som gjorde att Europas ledare
            faktiskt sade:
          </note>
          <note>
            Nej, detta vill vi inte uppleva en gång till. Låt oss se till
            att vi har ett mer enigt uppträdande, att vi samlar oss kring
            en politik, försöker bli starkare i civil och militär krishantering
            och ser till att sträva efter gemensamma positioner. Alternativet
            är ju så mycket sämre.
          </note>
          <note>
            Jag tror att det är precis detta vi kommer att se nu också med
            Irakkonflikten. Vi har varit oerhört splittrade, men det finns
            en kraft som säger: Nej, så här kan vi inte fortsätta. Vi måste
            gå vidare.
          </note>
          <note>
            Jag tror alltså inte att det är regelverket som sådant som gör
            att vi strävar efter gemensamma positioner utan snarare läget
            på marken.
          </note>
          <note type="speaker">
            Anf. 38 INGVAR SVENSSON (kd):
          </note>
          <note>
            Fru talman! I den här debatten känner jag mig lite som katt bland
            hermelinerna. Det är bara jag och
          </note>
          <note>
            Kerstin Lundgren som representerar konstitutionsutskottet; de
            andra är fina utrikespolitiker. Sedan är jag väl lite udda på
            en annan punkt eftersom Kristdemokraterna är det enda parti som
            inte har någon motivreservation, bortsett från regeringspartiet.
            Det beror på att vi med de öppna och problematiserande skrivningarna
            har fått de synpunkter vi framfört under utskottets arbete tillgodosedda.
          </note>
          <note>
            Fru talman! Det var faktiskt utrikes- och säkerhetspolitiken
            som var den utlösande faktorn för det
          </note>
          <note>
            Europasamarbete som växt fram sedan andra världskriget. Det som
            i dag kallas Europeiska unionen tillskapades för att förhindra
            återkommande förödande krig i Europa. Fredstanken är det bärande
            argumentet för EU, även om samarbete inom olika områden är av
            värde i sig. Genom att integrera de europeiska länderna i ekonomiskt
            avseende skapar man ett ömsesidigt beroende, vilket i sig blir
            fredsbevarande. En titt i backspegeln klargör, vilket många har
            varit inne på här, att denna idé har visat sig hållbar under ett
            halvt sekel. EU kan alltså sägas vara ett exempel på en framgångsrik
            utrikes- och säkerhetspolitik.
          </note>
          <note>
            Fru talman! Vi kristdemokrater delar uppfattningen om en enhetlig
            uppbyggnad av unionen så att man slipper tudelningen mellan EG
            och EU och därmed också avvecklar pelarsystemet. Det är därför
            rimligt att EU blir den juridiska personen för samarbetet i framtiden.
          </note>
          <note>
            Fru talman! EU:s framtidskonvent är nu inne på sitt slutvarv.
            Något som började i Laeken i slutet på
          </note>
          <note>
            2001 håller nu på att utvecklas till en slutprodukt redo att
            levereras till toppmötet i Thessaloniki. Det finns mycket positivt
            att säga om processen i konventet.
          </note>
          <note>
            Själv tillhör jag dem som blev positivt överraskade.
          </note>
          <note>
            Erfarenheterna från det tidigare konventet om stadgarna om mänskliga
            rättigheter var inte så upplyftande - jag syftar då på själva
            sättet att arbeta. Men det nuvarande framtidskonventet har arbetat
            öppet och med stor lyhördhet för meningarna inom konventet.
          </note>
          <note>
            Speciellt viktigt tror jag det var att det på vissa strategiska
            områden tillsattes arbetsgrupper för att ta fram underlag.
          </note>
          <note>
            Ett problem har varit att frågan om balansen mellan institutionerna
            inte blev föremål för sådan behandling. Möjligen kan det bero
            på presidiets eller dess ledningsfunktions önskan om att styra
            upp dessa frågor på ett visst sätt. Detta förhållande har lett
            till att skarpa motsättningar nu i konventets slutfas utkristalliseras
            just omkring institutionerna. I fredags föredrogs muntligen ett
            slags kompromiss på området. Såvitt jag kan bedöma är det ett
            undermåligt förslag som knappast kan anses göra skäl för namnet
            kompromiss. Ska det kallas det får vi - för att citera en känd
            politiker - nog gå ned i spagat.
          </note>
          <note>
            Den så kallade kompromissen innebär att Nicefördraget tillämpas
            såvitt avser institutionerna till
          </note>
          <note>
            2009. Därefter gäller följande:
          </note>
          <note>
            · Det ska vara en kommissionär per medlemsstat, men bara 15 ska
            ha rösträtt. Rösträtten cirkulerar jämlikt mellan medlemsstaterna.
          </note>
          <note>
            · Det blir en permanent ordförande för Europeiska rådet. Man
            har dock nu ändrat den engelska titeln till Chairman i stället
            för President.
          </note>
          <note>
            · Europeiska rådets ordförande ska ha en roll i unionens utrikespolitik.
            Det innebär att unionens utrikesminister, något man också har
            föreslagit ska tillskapas, får en något mindre framträdande roll.
          </note>
          <note>
            · Det blir också några förändringar när det gäller antalet ledamöter
            i Europaparlamentet samt frågorna om kvalificerad majoritet.
          </note>
          <note>
            · Lagstiftande rådet och Allmänna rådet sammanförs i viss utsträckning.
          </note>
          <note>
            · Det roterande ordförandeskapet för fackministerråden förlängs
            från sex månader till ett år.
          </note>
          <note>
            Fru talman! Vi är för vår del övertygade om att konstruktionen
            av maktfördelningen inom EU måste bygga på den hybrid som tidigt
            utvecklades. Kommissionen ska även i fortsättningen ha monopol
            på initiativrätten och vara en oberoende självständig kraft, och
            Europaparlamentet ska delta i beslutsprocessen. Rådet ska tillsammans
            med parlamentet utgöra den lagstiftande funktionen. Enligt Kristdemokraterna
            bör huvudprincipen för beslut inom unionen vara den så kallade
            gemenskapsmetoden.
          </note>
          <note>
            Ett antal förslag inom konventet riskerar att leda till en totalförstöring
            av systemets uppbyggnad. För mycket av praktiskt ad hoc-tänkande
            präglar flera förslag. Jag skulle vilja se lite mer av kontext,
            det vill säga omsorg om maktsystemets konstruktion och samband.
          </note>
          <note>
            Fru talman! En permanent ordförande för Europeiska rådet kommer
            att leda till en underminering av kommissionens ställning och
            kommissionsordförandes roll i synnerhet. Än tydligare blir detta
            om denne ordförande ska ha en viktig roll i unionens utrikespolitik.
            Med detta får unionens utrikesminister en något mindre framträdande
            roll.
          </note>
          <note>
            Fru talman! Denne så kallade utrikesminister, som har diskuterats
            tidigare här i dag, är dessutom till sin karaktär en märklig figur.
            Han eller hon ska vara ordförande för utrikesfrågorna i rådet
            men samtidigt vice ordförande i kommissionen med ansvar för utrikesfrågorna.
            Detta kallas för dubbelhattning. Var och en kan ju tänka sig hur
            det skulle se ut med någon med två hattar på. I min fars hembygd,
            nämligen östra Göinge, fanns ett original som även jag såg några
            gånger när jag var liten. Hon kallades Klämda-
          </note>
          <note>
            Tilda och hade alltid flera hattar på sig. När man frågade henne
            varför hon hade det svarade hon alltid
          </note>
          <note>
            - och jag översätter till normalsvenska - "när man har råd till
            det". På göingska, som jag är dålig på, skulle det väl låta ungefär:
            "ess en har rå te att".
          </note>
          <note>
            Frågan är om EU har råd med en dubbelhattad utrikesminister.
            Om man i stället tar bilden av att sitta på två stolar kommer
            man nog till mer av realism.
          </note>
          <note>
            Dubbelhattningen innebär en olycklig sammanblandning av institutionerna.
            Här finns som jag ser det en allvarlig brist på kontext. Det är
            kanske svårt att hitta bra svenska analogier, men man kan jämföra
            dubbelhattningen med om en justitieminister samtidigt också vore
            medlem av Högsta domstolen.
          </note>
          <note>
            Fru talman! Jag vill avslutningsvis bara peka på att EU har ett
            globalt ansvar framöver för att skydda och förbättra miljön samt
            verka för en hållbar förvaltning av de globala värdena. Till exempel
            bör man verka för biologisk mångfald, bevarande av atmosfären,
            tillgång till rent vattnen och en effektiv prevention av hiv/aids.
          </note>
          <note>
            Unionens politik inom området för utvecklingssamarbete ska baseras
            på långsiktighet med målet att utrota strukturell fattigdom, att
            arbeta för en hållbar ekonomisk, social och miljömässig utveckling,
            att uppmuntra alla länders integration i världsekonomin samt att
            utveckla och befästa demokrati och rättssystem och genom detta
            reducera konfliktorsaker.
          </note>
          <note>
            Med detta, fru talman, vill jag yrka bifall till förslaget till
            beslut i betänkandet i dess helhet.
          </note>
          <note type="speaker">
            Anf. 39 Utrikesminister ANNA LINDH (s):
          </note>
          <note>
            Fru talman! Ett tag verkade det bli en debatt för eller emot
            Nato eller för eller emot EU. Det tycker jag är onödigt. Det viktigaste
            vi har att diskutera just nu är faktiskt EU:s yttre förbindelser
            och hur dessa kan stärkas. Det är inte bara avgörande för EU utan
            också avgörande globalt att vi kan stärka vår gemensamma utrikespolitik.
          </note>
          <note>
            Detta är ingen fråga som handlar bara om institutioner eller
            former. Det handlar i högsta grad om hur vi kan påverka verkligheten.
            Urban Ahlin började med att ta en del exempel. Det handlar om
            Balkan. I
          </note>
          <note>
            dag handlar Balkan om krig eller fred, och EU har här det avgörande
            positiva inflytandet. Det handlar om
          </note>
          <note>
            Mellanöstern. I dag handlar det om den fredsplan som alla parter
            nu håller på att enas kring. Denna fredsplan skulle inte ens ha
            funnits om inte EU:s gemensamma utrikespolitik hade påbörjats.
          </note>
          <note>
            I dag handlar det till exempel också om Kongo, där EU kan få
            spela en avgörande roll. Kongo är också det mest aktuella exemplet,
            ett land där man haft krig i och med grannländer i över fem år.
            Tre miljoner människor har dött. Äntligen har man fått en fredsöverenskommelse.
            Äntligen håller man på att få en övergångsregering. Äntligen håller
            man på att ta sig ur krisen. Just i det läget tillstöter dock
            nya problem: ett krig i kriget uppe i nordöstra Kongo, i Bunia.
          </note>
          <note>
            Vem vänder sig då FN:s generalsekreterare till och ber om hjälp?
            Afrika kan göra en del men kan inte göra det ensamt. Asien kan
            göra en del men kan inte ta ledaransvaret. USA prioriterar det
            inte. I det läget är det EU som FN:s generalsekreterare vänder
            sig till. Och vi har i dag med försvars- och utrikesutskottet
            diskuterat de svenska förutsättningarna att bidra.
          </note>
          <note>
            Det här är bara ett exempel från Afrika på att EU
          </note>
          <note>
            behövs. Men vi behöver också EU:s gemensamma utrikespolitik på
            Balkan och i Mellanöstern för viktiga mål som mänskliga rättigheter,
            fattigdomsbekämpning och demokrati. Det är det som konventets
            arbete och betänkandet ytterst handlar - hur förstärker vi våra
            möjligheter att arbeta för dessa viktiga principer?
          </note>
          <note>
            Vi vet ännu inte vad resultatet kommer att bli av konventets
            arbete. Men allmänt sett kan vi se att det finns många bra förslag
            och att det är positivt om man får ett begripligt fördrag som
            kan förstås av medborgarna om den allmänna inriktningen att stärka
            den gemensamma utrikespolitiken. Det är bra att målen blir tydligare,
            att konfliktförebyggande och civil krishantering tydligt blir
            en del av de så kallade Petersbergsuppgifterna, att fattigdomsbekämpning
            och mänskliga rättigheter blir mål för EU, att man erkänner att
            olika mål och områden måste samverka, vilket också innebär att
            vi inte längre kan ha till exempel en jordbrukspolitik som verkar
            tvärtemot biståndspolitiken.
          </note>
          <note>
            För att klara tydliga mål när det gäller utrikespolitiken måste
            man också stärka EU:s gemensamma kapaciteter, både för civil och
            för militär krishantering. Det är naturligt att man visar varandra
            solidaritet i terroristbekämpningen. Så görs redan, men nu handlar
            det också om att göra det tydligare i fördraget.
          </note>
          <note>
            Det är bra att man utökar möjligheten till majoritetsbeslut för
            att genomföra frågor där man är överens och där man redan har
            kommit överens men att man samtidigt behåller huvudregeln, att
            man måste fatta beslut med konsensus när det gäller nationell
            säkerhet.
          </note>
          <note>
            Jag tycker alltså att det finns många positiva saker som vi har
            sett i konventsförslagen så här långt. Sedan har vi haft en diskussion
            här, och man har haft en lång diskussion i konventet, om andra
            institutionella frågor, till exempel dubbelhattningen. Låt mig
            från början slå fast att vi inte ska ha någon övertro på att institutionella
            lösningar löser politiska problem och ger enighet. I grunden handlar
            det faktiskt om att medlemsländerna måste sätta sig gemensamt
            och diskutera sig fram till en gemensam syn och gemensamma lösningar.
            Det finns ingen quick fix när det gäller utrikespolitiken. Men
            det är klart att man kan pröva dubbelhattningen om man samtidigt
            får denna person starkt knuten till rådet och att man gör tillräckligt
            tydligt i de institutionella frågorna vad rådet är ansvarigt för
            och vad kommissionen är ansvarig för så att det inte blir en organisatorisk
            mischmasch som kan leda till större problem i praktiken.
          </note>
          <note>
            Låt mig också slå fast att det inte finns några förslag hittills
            som på något sätt hotar den militära alliansfriheten. Och det
            är viktigt. Skälen till att vi är tveksamma för att inte säga
            direkt mot förslagen om ömsesidiga försvarsförpliktelser och möjligheterna
            för närmare samarbete mellan vissa stater handlar framför allt
            om att vi ser en väldigt stor risk för en uppdelning av EU och
            risken att vi får ett splittrat EU
          </note>
          <note>
            i stället för det starka och gemensamma EU som vi vill ska kunna
            agera.
          </note>
          <note>
            I det sammanhanget får jag väl ändå ta upp Carl B
          </note>
          <note>
            Hamiltons Natofrågor. Jag skulle vilja fråga honom:
          </note>
          <note>
            Vilka säkerhetsfördelar ser Carl B Hamilton av ett svenskt Natomedlemskap?
            Sverige har inte ett säkerhetsunderskott. Sverige har ett säkerhetsöverskott.
            I
          </note>
          <note>
            en politisk organisation som EU går man med för att man har en
            politisk gemenskap. Man tycker att det är positivt med den politiska
            gemenskapen. I en militär organisation som Nato går man med för
            att man tycker att det ska ge ökad militär säkerhet. Vi vet att
            vi inte får ökad militär säkerhet av ett Natomedlemskap.
          </note>
          <note>
            Varför vill Folkpartiet ha ett svenskt Natomedlemskap? Jag har
            förstått att majoriteten av Folkpartiets medlemmar också ställer
            den frågan. Därför är det viktigt att svara på den.
          </note>
          <note>
            Lars Ohly talar om den dubbla agendan när det gäller utrikespolitiken.
            Nej, Lars Ohly, det finns ingen dubbel agenda. Lars Ohly säger
            att vi inte erkänner att EU har förändrats. Jo, visst har vi gjort
            det. Men precis som Urban Ahlin påpekade i sin inledning har världen
            också visat oss hur den har förändrats. När vi talade om EU:s
            krishantering för fem år sedan hade vi inte ens sett resultatet
            efter Kosovokriget. Det som vi såg efter Kosovokriget var faktiskt
            att man inte kom dit med de fredsbevarande styrkorna i tid. Man
            hade inte möjlighet att förhindra fortsatta övergrepp, och vi
            var för dåliga på att samordna civila insatser, polisinsatser,
            militära insatser och insatser som skulle stärka demokratin. I
            det läget fick EU:s olika ledare en ordentlig tankeställare om
            att man måste förbättra insatserna inom EU och att man dessutom
            måste vara beredd på att kunna klara sådana insatser mer på egen
            hand och att man därför måste stärka den militära krishanteringen
            samtidigt som man bygger ut den civila krishanteringen.
          </note>
          <note>
            Detta har inte varit någon gömd dagordning. Det är någonting
            som vi har diskuterat mycket, ofta och öppet under de år som har
            gått, men där gränsen naturligtvis går mellan ömsesidiga försvarsförpliktelser,
            försvarsgarantier eller någonting som gör att vi blir del av en
            annan försvarsunion.
          </note>
          <note>
            Fru talman! Avslutningsvis tycker jag att mycket i konventet
            ser positivt ut. Jag tycker att det viktiga för oss i Sveriges
            riksdag är att fortsätta att diskutera hur vi gemensamt kan stärka
            EU:s utrikes- och säkerhetspolitik för att verkligen bli ett starkt
            globalt verktyg för fred, demokrati och mänskliga rättigheter.
          </note>
          <note type="speaker">
            Anf. 40 LARS OHLY (v) replik:
          </note>
          <note>
            Fru talman! Jag är glad över det tydliga beskedet om att det
            minsann inte finns någon dubbel agenda utan att Sverige står fast
            vid den militära alliansfriheten. Samtidigt: Finns det inte något
            som helst problematiskt med att den socialdemokratiska regeringen
            har ingått en säkerhetspolitisk doktrin och en överenskommelse
            om en sådan med partier som nu fullständigt fjärmas från samma
            doktrin och säger att nästa naturliga steg är ett svenskt medlemskap
            i Nato? Det är ju vad Göran Lennmarker står och säger här och
            som står i deras reservation till det här betänkandet. De ansluter
            sig ju till den linje som Folkpartiet har och som gjorde att Folkpartiet
            uteslöts från en sådan överenskommelse vintern 2002. Finns det
            ingen som helst komplikation med att den breda majoritet som utrikesministern
            påstod sig ha skaffat för en svensk militär alliansfrihet numera
            är mycket smalare? Finns det inget problem med att dem som man
            har gjort en överenskommelse med i stort sett talar om att den
            rimliga tolkningen av den doktrinen är att Sverige bör gå med
            i Nato? Självklart är det ett problem. Men utrikesministern valde
            att ställa Folkpartiet åt sidan därför att man tydligt var för
            ett Natomedlemskap.
          </note>
          <note>
            Sedan valde man att ställa Miljöpartiet och Vänsterpartiet åt
            sidan därför att vi stod för den socialdemokratiska kongressens
            beslut när det gäller militär alliansfrihet, och det var inte
            ett sätt att undvika beskyllningar för dubbel agenda.
          </note>
          <note>
            Dessutom finns det en mängd förslag som nu presenteras och som
            faktiskt leder till att det blir svårare att se den nationella
            utrikespolitiken i framtiden. Det gäller utökad användning av
            röstning med kvalificerad majoritet även kring utrikes- och säkerhetspolitiska
            frågor, men det gäller också posten som en utrikesminister, någon
            sorts gemensam talesperson för utrikespolitiska frågor för den
            europeiska unionen.
          </note>
          <note>
            Detta försvårar för oss att föra en självständig och radikal
            utrikespolitik.
          </note>
          <note>
            Anf. 41 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Det exempel på att vi inte kan föra en självständig
            utrikespolitik som Lars Ohly tog upp i debatten med Urban Ahlin
            är - låt mig vara ärlig och säga det - ett misstag som begicks
            för två och ett halvt år sedan. Vi har omröstningar i FN varenda
            månad. Vi har ett antal omröstningar varenda månad.
          </note>
          <note>
            En gång röstade vi mot det som är vår normala linje.
          </note>
          <note>
            Det var ett misstag. Det kan jag erkänna i efterhand.
          </note>
          <note>
            Men att ett misstag begås på två och ett halvt år är väl inte
            riktigt skäl för att säga att Sverige nu inte längre kan bedriva
            en utrikespolitik.
          </note>
          <note>
            Men vad är det som kan göra att det inte bara blir omröstningar
            och inte bara retorik utan att man faktiskt också genomför det?
            Jo, det är att EU försöker att agera gemensamt när det gäller
            stora kriser. Och där har väl inte Lars Ohly eller Vänsterpartiet
            heller någon glädje av att Sverige står som ett isolerat land
            eller att andra europeiska länder som isolerade öar utan att vi
            faktiskt gemensamt kan agera till exempel för EU:s färdplan som
            innebär en palestinsk stat
          </note>
          <note>
            2005?
          </note>
          <note>
            Det blir oerhört mycket kraftfullare än om Sverige skulle agera
            ensamt. Jag förstår inte att Vänsterpartiet genom att fortsätta
            att ihärdigt säga nej till EU därmed också valde att ställa sig
            utanför den säkerhetspolitiska överenskommelse som ni annars hade
            kunnat vara en del av. Jag vet att jag, oavsett vad Moderaterna
            säger om tolkningen, har ett brett stöd både hos svenska folket
            och i svenska riksdagen för att
          </note>
          <note>
            Sverige ska fortsätta att vara militärt alliansfritt.
          </note>
          <note type="speaker">
            Anf. 42 LARS OHLY (v) replik:
          </note>
          <note>
            Fru talman! Jag tror att utrikesministern aldrig har varit så
            tydlig. Jag har aldrig någonsin så tydligt som utrikesministern
            nu uttrycker sig hört att det var ett misstag att agera på det
            sätt man i november 2000 i
          </note>
          <note>
            FN:s generalförsamling gjorde inför omröstningen om en resolution
            som fördömde Israels övervåld på palestinskt ockuperat territorium.
            Självklart välkomnar jag detta. Det är ett mycket tydligt ställningstagande
            mot hur Sverige då agerade. Om det skylls på ett misstag accepterar
            jag det. Det är åtminstone tydligt att man då inte gjorde vad
            man borde ha gjort, nämligen ha stått upp för den palestinska
            befolkningens rättigheter.
          </note>
          <note>
            Men lite för snabbt går utrikesministern förbi det problem som
            det ändå måste vara att man först slår sig för bröstet och säger:
            Vi har fått en bred säkerhetspolitisk doktrin, en överenskommelse
            mellan fyra partier i Sveriges riksdag. Sedan - i princip samma
            dag som den offentliggörs - säger ett av de ingående partierna
            att man inte riktigt tolkar den som utrikesministern gör. Ett
            annat parti, Kristdemokraterna, säger att man inte utesluter Natomedlemskap
            i en framtid. I dagens debatt säger Göran Lennmarker att nästa
            naturliga steg - utifrån denna säkerhetspolitiska doktrin, som
            också Göran Lennmarker hyllar - är ett svenskt medlemskap i Nato.
          </note>
          <note>
            Om detta inte ses som ett problem för en regering som faktiskt
            har sagt sig vara mycket nöjd med att ha skapat en bred majoritet
            bakom den säkerhetspolitiska doktrinen förstår jag inte hur ett
            problem ser ut.
          </note>
          <note>
            Anf. 43 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Vi är inte överens med Moderaterna om den tolkningen
            - det är väl uppenbart - utan det tycker jag snarare är ett problem
            för Moderaterna än för Vänsterpartiet.
          </note>
          <note type="speaker">
            Anf. 44 CARL B HAMILTON (fp) replik:
          </note>
          <note>
            Fru talman! Det är alltid konstigt med dem som säger att saker
            och ting är för evigt, vare sig det gäller alliansfrihet eller
            det gäller euroutanförstående eller medlemskap. Vi är, Lars Ohly,
            medlemmar i en demokrati, och demokratier kan alltid ändras.
          </note>
          <note type="speaker">
            Anf. 45 TREDJE VICE TALMANNEN:
          </note>
          <note>
            Jag vill erinra om att repliken gäller utrikesministern, inte
            Lars Ohly.
          </note>
          <note type="speaker">
            Anf. 46 CARL B HAMILTON (fp) replik:
          </note>
          <note>
            Fru talman! Förlåt! Jag förivrade mig där, vilket jag beklagar.
          </note>
          <note>
            När det gäller detta med kvalificerad majoritet kan man inte
            - som utrikesutskottets ordförande Urban
          </note>
          <note>
            Ahlin tidigare sade och som utrikesministern sade -
          </note>
          <note>
            tvinga länder att göra saker och ting som de egentligen vill,
            och institutionella lösningar kan inte framtvinga beslut som inte
            deltagarna accepterar. Men institutionella förändringar kan faktiskt
            främja goda lösningar och kan främja hårdare ansträngningar att
            komma överens. Vi vet ju inte riktigt hur det om vi körde Irakkriget
            en gång till hade gått om man på ett väldigt tidigt stadium hade
            haft sådana här regler. Då hade kanske länderna mindre hamnat
            på kollisionskurs med varandra.
          </note>
          <note>
            Som vanligt tycker utrikesministern att det är för mycket Natodiskussioner
            när folkpartister står i talarstolen. Men det beror ju på att
            vi har olika uppfattning.
          </note>
          <note>
            Anna Lindh återkommer så gärna till med mig med diskussionen
            om att vi inte har något säkerhetsöverskott eller säkerhetsunderskott.
            Jag har tidigare haft den diskussionen med Anna Lindh. Detta är
            bara UD-snömos. Man får aldrig reda på något -
          </note>
          <note>
            överskott eller underskott, i förhållande till vad? Säg att läget
            är ganska bra, så håller jag med om det.
          </note>
          <note>
            Vårt skäl för att gå med är ungefär som skälet för de tio nya
            länderna som vill gå med: Det främjar säkerhet och stabilitet
            i Europa i allmänhet, inte bara för Sverige.
          </note>
          <note>
            Men det viktiga är också att det nu är ett nytt Nato. Vad ska
            detta nya Nato göra? Var ska de operera, och hur ska de operera?
            Det är en blandning av krishantering och militär kapacitet - kanske
            också civil kapacitet. Det är klart att Sverige skulle ha ett
            bidrag att ge i den diskussionen om man satt med vid Natos bord
            tillsammans med Ryssland och andra länder.
          </note>
          <note>
            Där har vi en viktig uppgift inom Nato.
          </note>
          <note>
            Anf. 47 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Säkerhetsunderskott och säkerhetsöverskott betyder
            helt enkelt att Sverige har ett väldigt bra säkerhetspolitiskt
            läge. Vi ser ingen anledning att ändra på det och förstår inte
            varför Carl B
          </note>
          <note>
            Hamilton vill förändra det.
          </note>
          <note>
            Jag tycker att det är en konstig prioritering att diskutera Nato
            här i stället för EU. Om riksdagen en dag ska diskutera ett betänkande
            som handlar om EU:s yttre förbindelser - vi kan ju se hur EU växer
            i styrka, hur EU:s betydelse ökar och hur det är avgörande för
            framtiden att EU kan spela en global roll i utrikesoch säkerhetspolitiken
            - tycker jag att vi ska koncentrera oss på hur EU bäst gör det
            i stället för att diskutera en organisation som har uppenbara
            och stora problem efter Irakkrisen.
          </note>
          <note>
            Det är klart att Irakkrisen var ett problem för EU.
          </note>
          <note>
            Men EU är en politisk organisation som har ett mycket bredare
            samarbete. Irakkrisen däremot var ett mycket stort problem för
            Nato. Det är inte därför som vi inte ska gå med i Nato men jag
            tycker att det är konstigt att i det här läget prioritera just
            debatten om den organisationen. Det är väl viktigare att nu se
            vad vi kan göra för att gemensamt stärka alla de olika instrument
            som EU har till sitt förfogande för att kunna verka för fred,
            för demokrati och för mänskliga rättigheter - för allt detta,
            och där tror jag faktiskt att vi har ett gemensamt intresse i
            riksdagen för att EU
          </note>
          <note>
            ska kunna verka.
          </note>
          <note>
            När det gäller Natomedlemskapet vet vi att svenska folket säger
            nej och att en majoritet i riksdagen säger nej, och de gör det
            på goda grunder.
          </note>
          <note type="speaker">
            Anf. 48 CARL B HAMILTON (fp) replik:
          </note>
          <note>
            Fru talman! Det sista är väldigt konstigt. Om man tycker att
            någonting är rätt argumenterar man för det.
          </note>
          <note>
            Och tycker man att någonting är fel argumenterar man mot det.
            Men man kan inte säga: Därför att många tycker en viss sak avstår
            jag från att driva min egen åsikt.
          </note>
          <note>
            Jag vet inte om det är den ultimativa sifoismen, sifokratin,
            som ska råd - att Anna Lindh gör det som opinionsmätningarna pekar
            på, för eller mot. I så fall skulle Anna Lindh i dag vara mer
            positiv till Natomedlemskap än för en vecka sedan eftersom det
            sedan dess har publicerats en rapport i DN. Jag tror faktiskt
            inte att Anna Lindh är så korkad att hon har sin inställning formad
            av det som står på DN Debatt.
          </note>
          <note>
            Men logiken i det som Anna Lindh säger är precis detta, att det
            är SIFO som avgör ställningstagandena.
          </note>
          <note>
            Nej, för att göra det mycket tydligt och konkret tycker jag att
            om Sverige i dag vore med i Nato skulle vi sitta inte bara tillsammans
            med de andra Natoländerna utan även tillsammans med Ryssland och
            diskutera hur utrikes- och säkerhetspolitiken i vår del av
          </note>
          <note>
            Europa ska hanteras inom det nya Nato. Vilka uppgifter ska man
            ha? Var ska man operera och hur ska man göra det? Där hade man
            också kunnat ge ett bidrag inom Europeiska unionen.
          </note>
          <note>
            Sedan har vi det lilla försmädliga leendet. Tyckte
          </note>
          <note>
            Anna Lindh att det var bra att det blev problem inom
          </note>
          <note>
            Nato? Välkomnas det? Det verkade nästan som att hon tyckte att
            det låg i Sveriges intresse att Nato fick problem.
          </note>
          <note>
            Anf. 49 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Nej, jag tycker bara att det som skulle vara logiskt
            i dag - eftersom det är vad debatten ska handla om - är att diskutera
            EU och hur vi kan stärka
          </note>
          <note>
            EU:s yttre förbindelser. Det förvånar mig att Carl B
          </note>
          <note>
            Hamilton inte prioriterar detta i debatten.
          </note>
          <note type="speaker">
            Anf. 50 LOTTA N HEDSTRÖM (mp) replik:
          </note>
          <note>
            Fru talman! Understundom är det en humoristisk debatt, men kanske
            inte så klargörande hela tiden.
          </note>
          <note>
            Först vill jag helt kort säga följande. När vi gjorde upp den
            svenska säkerhetspolitiska doktrinen upplevde vi att vi inte längre
            var inviterade, utan den gjordes upp bakom vår rygg. Så såg historieskrivningen
            ut.
          </note>
          <note>
            Problemet i dag är att EU de facto är en sammanblandning av politisk
            och militär organisation. Det är väldigt svårt för oss att veta
            om vi är alliansfria när vi nu också, tyvärr, bejakar en försvarsunion.
            Det är svårt att se var inom EU gränsen dras mellan EU och
          </note>
          <note>
            Nato. Vem ansvarar för vad när nu sammanblandning, samövning
            och samordning är så omfattande?
          </note>
          <note>
            Jag vill verkligen att utrikesministern klargör för mig, för
            tittarna, för lyssnarna och för väljarna vad skillnaden inom Nato
            och EU är mellan deras kapaciteter.
          </note>
          <note>
            Det lyckades utskottsordföranden inte alls med.
          </note>
          <note>
            Diskussionen hör definitivt hemma här. Detta handlar om en gemensam
            säkerhets- och försvarspolitik. Då är Sveriges position som, fortfarande,
            suverän stat vad gäller vår egen doktrin och vårt eget förhållande
            till omvärlden oerhört viktig. Jag önskar alltså verkligen ett
            tydligt klargörande här.
          </note>
          <note>
            Anf. 51 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Den uppenbara gränsen går vid ömsesidiga försvarsförpliktelser
            och försvarsgarantier -
          </note>
          <note>
            där går gränsen. När man går över den gränsen passerar man sin
            militära alliansfrihet.
          </note>
          <note>
            Det finns inga sådana förslag i dag. Det finns länder som skulle
            vilja göra detta gemensamt. Det tycker vi är olyckligt därför
            att man då splittrar EU. Det finns vissa länder som alltid har
            velat och alltid kommer att vilja att göra detta gemensamt för
            hela
          </note>
          <note>
            EU. De får inte andra med sig, varken Natoländer eller militärt
            alliansfria länder. Vi ser inget hot i det.
          </note>
          <note>
            De har velat det i många år, de kommer att vilja det i framtiden,
            de får inte majoriteten med sig.
          </note>
          <note>
            Däremot är det viktigt att vi fortsätter att stärka det som är
            EU:s både gemensamma utrikespolitik och instrumenten för att förstärka
            utrikespolitiken och genomföra utrikespolitiken, alltifrån bistånd,
            rättvisare handel till möjligheten till militära insatser, till
            exempel att delta i FN:s fredsbevarande och ibland också fredsframtvingande
            styrkor. Allt sådant är viktigt att EU faktiskt kan ställa upp
            i, och därför är det också viktigt att vi har resurser till det.
          </note>
          <note type="speaker">
            Anf. 52 LOTTA N HEDSTRÖM (mp) replik:
          </note>
          <note>
            Herr talman! Dels finns ju diskussioner om att överta VEU:s §
            5, som motsvarar Natos § 5 om ömsesidiga försvarsgarantier. Dels
            finns detta vad gäller terrorbekämpning. Problemet är att terrorbekämpning
            är ett väldigt vitt område. Vi har sett hur USA använder terrorbekämpning
            som motivation för ett fullskaligt krig i ett annat land. Hur
            vet vi att en sådan gräns kommer att finnas i EU-samarbetet?
          </note>
          <note>
            Det finns dessutom ett problem som hänger ihop med detta, och
            det handlar om värdegemenskaper.
          </note>
          <note>
            Det finns som en av de första målsättningarna i det nya försvarssamarbetet
            i EU att man ska försvara gemensamma värden i Europa. Vilka är
            de? Det är en så oerhörd splittring, alltifrån en gammal spansk
            fascism till svenska neutralitetssträvanden så sent som för tio
            år sedan. Sedan finns det också enligt utrikesministern värdegemenskap
            med USA. Det sade ministern senast i den utrikespolitiska debatten
            i februari.
          </note>
          <note>
            De här värderingarna handlar naturligtvis om det som kommer att
            vara på agendan när man gemensamt prövar vad en terroristbekämpning
            är.
          </note>
          <note>
            Anf. 53 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! När det gäller § 5 om de ömsesidiga försvarsförpliktelserna
            finns det inte en majoritet bland EU-länderna för att man skulle
            införa någonting liknande i EU. Det är därför som vår militära
            alliansfrihet inte hotas eller kommer att ifrågasättas.
          </note>
          <note>
            Terroristbekämpningen handlar däremot om att visa varandra den
            solidaritet som vi i praktiken redan gör i dag men där man också
            av naturliga skäl bör sätta in det i fördraget. Vi skulle självklart
            stödja och hjälpa våra grannar ifall de råkade ut för en stor
            och allvarlig terroristattack redan i dag. Vi samarbetar i terroristbekämpningen
            också i dag. Det handlar däremot inte om att till exempel sätta
            in militära styrkor i förebyggande syfte, det är en annan fråga.
          </note>
          <note>
            Vilka gemensamma värden har vi? Jag tycker att det ändå kommer
            upp ganska bra när det gäller de gemensamma värdena att vi inte
            är överens om allt, det är klart att vi inte är det. Men vi är
            överens om demokrati, mänskliga rättigheter och om att bekämpa
            dödsstraffet. Det är några exempel på gemensamma värden som EU
            har som en grund i sin gemensamma utrikespolitik.
          </note>
          <note type="speaker">
            Anf. 54 GÖRAN LENNMARKER (m) replik:
          </note>
          <note>
            Herr talman! Får jag först lägga mig i det föregående replikskiftet
            och säga att i artikel 2 i förslaget till ett konstitutionellt
            fördrag står det om unionens värden, där kan man läsa om dem.
            De överensstämmer i stort med vad utrikesministern nyss sade.
          </note>
          <note>
            Får jag då gå över till det egentliga ärendet. Jag fäster mig
            vid att utrikesministern ställer sig, som uppfattade jag det,
            mycket positiv till konventets förslag på den gemensamma utrikespolitikens
            område. Nu vill jag pressa fram några argument. Det ena gäller
            enhällighet som utskottets ordförande Urban
          </note>
          <note>
            Ahlin tidigare verkade vara mycket negativ till, eller i alla
            fall avvisande. Är det rätt att utrikesministern ändå inte sist
            och slutligen är beredd att säga att Sveriges regering motsätter
            sig detta? Det finns möjligtvis ett förslag, vi är inte framme
            riktigt i slutet av konventet. Det finns de som menar att man
            i framtiden genom enhälligt beslut kan besluta om kvalificerad
            majoritetsomröstning. Det skulle vara intressant att höra hur
            utrikesministern ser på regeringens position vid ett sådant eventuellt
            beslut.
          </note>
          <note>
            Det andra är frågan om EU:s utrikesminister och dubbelhattningen.
            Starkt knuten till rådet, uppfattade jag det att utrikesministern
            sade. Men poängen är väl att rådet är den beslutsfattande institutionen
            i frågan om den gemensamma säkerhets- och utrikespolitiken.
          </note>
          <note>
            Däremot är väl tanken att man ska vara starkt knuten till kommissionen
            vad gäller det dag-till-dag-löpande just för att få en samordning
            av det hela.
          </note>
          <note>
            Det som riksdagens majoritet uppfattar som ett hot mot den gemensamma
            utrikespolitiken är att man inrättar en vald ordförande i rådet
            som därmed de facto riskerar att bli den som kommer att styra
            utrikespolitiken och få en dubbelhet mellan kommissionen och rådet.
            Ser inte utrikesministern en risk i just detta?
          </note>
          <note>
            Anf. 55 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! Jag tror fortfarande att konsensus ska vara grunden
            för den gemensamma utrikespolitiken. Jag tror alltså inte att
            det finns möjlighet att bygga upp en gemensam utrikespolitik om
            man inte har konsensus som grunden mellan medlemsstaterna.
          </note>
          <note>
            Däremot kan man ändå öka möjligheterna till majoritetsbeslut
            när det gäller genomförande av frågor.
          </note>
          <note>
            Därför ser jag, som jag uppfattat det, i likhet med
          </note>
          <note>
            Urban Ahlin konsensus som grunden men med möjlighet att utöka
            majoritetsbesluten på ett antal områden just när det gäller genomförande.
          </note>
          <note>
            Vad gäller dubbelhattningen måste vi visa vad det är för funktioner
            som ska tillhöra kommissionen och vad som ska tillhöra rådet.
            Det har framförts förslag både om att den valda personen ska sitta
            som en del av och vice ordförande i kommissionen och om att personen
            i fråga ska ha en specialställning i kommissionen, vilket ändå
            markerar att det fortfarande i huvudsak är rådets representant.
            Jag tror att här får man fortsätta att se hur man kan hitta en
            bra form, eftersom den höga representanten har varit väldigt viktig
            för vårt gemensamma utrikespolitiska arbete.
          </note>
          <note>
            Det skulle vara farligt om man i praktiken avskaffade den höga
            representanten och lade alla dess funktioner inom kommissionen.
            Då tror jag att vi skulle få en snedfördelning som inte skulle
            fungera bra.
          </note>
          <note>
            Jag är väl medveten om riksdagens invändningar mot en vald ordförande.
            Jag tycker dock att de förslag som verkar mejslas ut i konventet
            pekar på den typen av kompromissförslag som vi också har markerat
            från den svenska regeringens sida. Det är inte en president med
            starka beslutsbefogenheter. Detta är en ordförande som gör att
            man får något slags samordning av
          </note>
          <note>
            Europeiska rådet och som kan göra att man samtidigt kan behålla
            ett roterande ordförandeskap.
          </note>
          <note type="speaker">
            Anf. 56 GÖRAN LENNMARKER (m) replik:
          </note>
          <note>
            Herr talman! Jag tror att risken är stor att vi ändå bibehåller
            den här tudelningen av utrikespolitiken när vi har en ordförande
            för rådet. Det är lätt hänt att man ser den franska uppdelningen
            framför sig. Det var väl en av förslagsställarna som såg detta,
            en president till vilken utrikesministern rapporterar, och sedan
            sköts ekonomin och sådana saker av kommissionen. Jag tror att
            det är det stora bekymret.
          </note>
          <note>
            Jag noterar formuleringen om majoritetsbeslut.
          </note>
          <note>
            Den är något öppnare, jag välkomnar det. Jag tror faktiskt att
            vi ska gå till den ordning där vi har majoritetsbeslut med de
            tre specifika undantagen. Jag tror att det vore en bättre ordning
            också för att få fram konsensus, det säger vår erfarenhet på andra
            områden.
          </note>
          <note>
            Slutligen, herr talman, vill jag beträffande Natofrågan - det
            är inte den vi diskuterar nu men jag tycker ändå att det ska sägas
            - säga att får vi en ordning i
          </note>
          <note>
            Europa där alla stora och medelstora länder och de flesta små
            länder ingår i samma säkerhetsordning når vi en oerhörd framgång
            i Europa. Det har aldrig hänt förut i Europas historia att vi
            haft det. Det är faktiskt
          </note>
          <note>
            Nato på väg att ordna, när nu Ukraina söker om medlemskap och
            vi har Nato i Rysslandsrådet. Det är ett fantastiskt värde för
            alla européer, också för Sverige. Det tycker jag att vi ska erkänna.
            Det är en stor sak som Nato åstadkommer genom att alla stora och
            medelstora länder ingår i samma säkerhetsordning, att vi inte
            har en ren nationalisering av försvaret. Finns det någonting som
            inte ska vara nationellt i snäv mening är det just försvaret.
            Går vi tillbaka till den ordningen blir det en mörk period i Europa.
          </note>
          <note>
            Anf. 57 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! Jag förutsätter att den överenskommelse som vi har
            gjort i bred enighet i Sveriges riksdag om att Sverige är och
            tillsvidare förblir militärt alliansfritt består. Själv ser jag
            den militära alliansfriheten som naturligt bestående, eftersom
            jag menar att det inte ökar vår säkerhet att gå med i Nato. Jag
            räknar med att Moderaterna också står fast vid denna överenskommelse
            för framtiden. Det var en viss osäkerhet, som Carl B Hamilton
            och andra har pekat på, tidigare.
          </note>
          <note>
            När det gäller den valda ordföranden till rådet, herr talman,
            är jag ändå rätt övertygad om att om vi ska hitta en ordning framåt
            - där vi klarar att med så många nya medlemmar, så många länder
            som ska dela på ordförandeskapet - ändå få en stark ställning
            också för rådet och ett ordförandeskap som hänger samman, så behöver
            vi en vald ordförande i Europeiska rådet. Alla andra försöker
            just nu hitta lösningar på hur de kan göra sitt arbete mer effektivt
            och bättre.
          </note>
          <note>
            Det gör man i kommissionen, det gör man i parlamentet. Det måste
            vi göra också i rådet. Inget samarbete blir starkare än den svagaste
            länken. Därmed måste vi se till att vi förstärker och effektiviserar
            vårt arbete i rådet samtidigt som kommissionen och parlamentet
            förstärker och effektiviserar sitt arbete. Det är på det sättet
            som vi skapar de bästa förutsättningarna för en bra och stark
            europeisk utrikespolitik.
          </note>
          <note type="speaker">
            Anf. 58 INGVAR SVENSSON (kd) replik:
          </note>
          <note>
            Herr talman! Jag har några frågor till utrikesministern.
          </note>
          <note>
            Konventets presidium har ju föreslagit för de olika råden, även
            för rådet för externa åtgärder, att om
          </note>
          <note>
            Europeiska rådet enhälligt så beslutar kan man fastställa beslut
            med kvalificerad majoritet i rådet. Anser utrikesministern att
            det är en bra beslutsordning? Jag själv anser att det vore rimligt
            att beslut med kvalificerad majoritet ska fastställas i fördragen.
          </note>
          <note>
            Det finns en formulering i det senaste utkastet när det gäller
            den gemensamma försvars- och säkerhetspolitiken, att den gradvisa
            utformningen av försvarspolitiken "kommer att leda till" ett gemensamt
            försvar och att det ska vara enhällighet i Europeiska rådet bakom
            detta. I det nuvarande fördraget finns en liknande text, men där
            står det "skulle kunna leda till". Ser utrikesministern några
            problem med de här formuleringarna?
          </note>
          <note>
            Sedan blev jag lite konfunderad över utrikesministerns mindre
            kritiska hållning till dubbelhattningen. Eftersom utskottsmajoriteten,
            där ju Socialdemokraterna ingår, är starkt kritisk i denna del
            börjar jag fundera på om det är likadant i de här frågorna som
            det har varit i frågan om bidrag, där Lena Hjelm-
          </note>
          <note>
            Wallén först var emot, sedan för och återigen emot ett bidrag.
            Eftersom detta är så pass nytt kan jag förstå att man inte har
            fastställt en exakt position, men jag har lite svårt att förstå
            försvaret av dubbelhattningen från utrikesministerns sida.
          </note>
          <note>
            Anf. 59 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! Det är inte så att jag försvarar dubbelhattningen.
            Jag försöker mer förklara att jag inte ser några stora principiella
            skäl mot dubbelhattningen. Däremot ser jag praktiska skäl mot
            dubbelhattningen. Jag tycker att det finns väldigt många oklarheter
            och problem i förslaget till dubbelhattning. Men det är viktigt
            att markera att det är där de stora problemen ligger. Det är lätt
            att tro att man har löst en fråga genom att man gjort de institutionella
            förändringarna. Man ska inte luras att gå in i en principiell
            diskussion om detta, för det handlar om hur det faktiskt kommer
            att fungera i praktiken.
          </note>
          <note>
            När det gäller formuleringarna att en förändring i försvarspolitiken
            "kommer att" eller "skulle kunna"
          </note>
          <note>
            leda till ett gemensamt försvar, tror jag inte att det spelar
            någon roll i praktiken, därför att det är fortfarande samma stora
            oenighet inom EU. Det är ju inte bara militärt alliansfria länder
            som Sverige som inte vill att EU utvecklas till en försvars- och
            militärunion, utan det är ju också kärnan av Natoländer. Vi kan
            också se att de nytillkomna EU-medlemmarna definitivt inte har
            vare sig intresse av eller politisk vilja att se EU utvecklas
            till en militär- eller försvarsunion.
          </note>
          <note type="speaker">
            Anf. 60 INGVAR SVENSSON (kd):
          </note>
          <note>
            Herr talman! Utrikesministern svarade inte på min första fråga,
            om beslut med kvalificerad majoritet ska kunna fastställas av
            Europeiska rådet i enhällighet eller om man ska ställa krav på
            att det ska finnas med i fördragen.
          </note>
          <note>
            Detta med dubbelhattningen är ett intressant område. Detta måste
            det också föras en principiell diskussion om, därför att den långsiktiga
            utvecklingen av detta är, som jag ser det, oroande. Delvis är
            det också oroande att man drar in en EU-president i det hela liksom
            dubbelhattningen, som förstör hela systemets konstruktion. Kommissionen
            ska ju ha initiativrätt och genomförandeansvar. En sådan här utveckling
            leder ju bort från den hybrid som EU:s konstruktion är i dag och
            leder lätt över till att kommissionen blir något slags regeringskansli.
            Risken är också att långsiktigheten och stabiliteten i systemet
            försvinner, så att pragmatismen hela tiden vägleder och dagspolitiken
            dominerar. Då kanske vi tar några steg på vägen till något slags
            parlamentariskt system i
          </note>
          <note>
            Europa. Är det vad utrikesministern eftersträvar?
          </note>
          <note type="speaker">
            Anf. 61 Utrikesminister ANNA LINDH (s):
          </note>
          <note>
            Herr talman! Det beror ju på vad vi menar när vi pratar om den
            dubbelhattade personen. Om man menar att man ska föra över hela
            utrikespolitiken till kommissionen så att det, som en del förslag
            har gjort gällande, skulle bli en helt och hållet i kommissionen
            sittande dubbelhattad person, då finns det naturligtvis principiella
            invändningar från mellanstatliga utgångspunkt. Men de flesta tror
            väl inte i dag att det är den lösningen som är aktuell, utan att
            det snarare är en dubbelhattad person som sitter med sitt huvudansvar
            i rådet, ungefär som den höga representanten gör i dag.
          </note>
          <note>
            Därmed har man inte samma principiella invändningar. Det finns
            däremot väldigt många praktiska problem med hur denna uppdelning
            och denna funktion ska se ut i praktiken. Jag tycker att det är
            viktigt att peka på att det inte bara är en principiell diskussion,
            utan att man faktiskt också riskerar att tro att man löser en
            massa problem med den här personen fast det i stället kanske ökar
            problemen, även om man löser detta på ett principiellt godtagbart
            sätt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 8 §.)
          </note>
          <note>
            6 § EU:s rättsliga frågor i ett framtida konstitutionellt fördrag
          </note>
          <note>
            Föredrogs sammansatta konstitutions- och utrikesutskottets betänkande
            2002/03:KUU3
          </note>
          <note>
            EU:s rättsliga frågor i ett framtida konstitutionellt fördrag.
          </note>
          <note type="speaker">
            Anf. 62 GÖRAN MAGNUSSON (s):
          </note>
          <note>
            Herr talman! I flera undersökningar som har gjorts bland EU-ländernas
            medborgare om deras förväntningar på EU har frågan om att bekämpa
            den gränsöverskridande grova brottsligheten alltid fått höga förväntningstal.
            Medborgarna förväntar sig alltså att det görs insatser inom det
            område som i den nuvarande strukturen inom EU handlar om tredjepelarfrågor,
            alltså polisfrågor, rättsligt samarbete och åklagarfrågor.
          </note>
          <note>
            Anledningen till debatten är att konstitutionsutskottets och
            utrikesutskottets sammansatta utskott har ett betänkande, KUU3,
            där den pågående diskussionen inom ramen för konventet i Bryssel
            återspeglas.
          </note>
          <note>
            Betänkandet är baserat på de olika tankegångar och förslag som
            har funnits och finns för närvarande.
          </note>
          <note>
            Som väl framgått av tidigare debatter går förberedandekonventet
            nu in i ett slutskede och ska i slutet av denna vecka sätta punkt
            för sitt arbete. Det betyder alltså att man lämnar ett förslag
            till regeringarna, till staterna, som kommer att bearbetas ytterligare
            i regeringskonferensen. Därför är det här betänkandet i första
            hand en orientering om de här viktiga frågorna.
          </note>
          <note>
            Merparten av det som finns i betänkandet är hämtat från det yttrande
            som KUU har inhämtat från justitieutskottet, som ju är expert-
            och beredningsutskott för den här typen av frågor, och ligger
            till grund för det här betänkandet. Den debatt som följer efter
            den här inledningen kommer att visa på vilka sakfrågor och olika
            bedömningar och ståndpunkter som kan vara aktuella.
          </note>
          <note>
            Herr talman! Som jag sagt är det alltså inte något egentligt
            beslutbetänkande här i kammaren. Det finns dock en beslutspunkt
            i betänkandet, och det är avslag på en motion. Jag ber att på
            formella grunder yrka bifall till utskottets förslag, som innebär
            avslag på denna motion. Anledningen till detta är att det som
            motionen tar upp bereds i konventet och den efterföljande processen.
            Därför har utskottet inte funnit anledning att nu ta ställning
            i dessa frågor.
          </note>
          <note>
            Herr talman! Med dessa inledande ord överlämnar jag betänkandet
            för debatt.
          </note>
          <note type="speaker">
            Anf. 63 BEATRICE ASK (m):
          </note>
          <note>
            Herr talman! Den debatt som vi ska ha i dag är en orientering,
            sade Göran Magnusson. Och det ligger väl någonting i det eftersom
            målet rör på sig hela tiden och vi inte har sett slutförslagen
            än. Likväl skulle jag vilja säga att det är min förhoppning att
            regeringen och andra tar intryck av den kompassriktning som den
            här debatten pekar på, för det är nog viktigt att vi inte bara
            orienterar oss i Sveriges riksdag utan att vi också bestämmer
            oss för vilken inriktning vi vill ha på arbetet framöver. Konventsförslaget
            handlar ju om hur det framtida Europa ska utformas, och fördraget
            kommer att bli mycket vitalt under många års arbete framöver för
            vilka gränser som gäller för beslutsfattande och annat.
          </note>
          <note>
            Jag vill i vart fall inledningsvis yrka bifall till den moderata
            reservationen. Den handlar om vikten av att
          </note>
          <note>
            Sverige arbetar för att göra Europol och Eurojust till effektiva
            organisationer. Skälen till det är naturligtvis uppenbara. Det
            handlar om två väsentliga verksamheter i kampen mot den organiserade
            och gränsöverskridande brottsligheten. Då är det viktigt att de
            verksamheterna fungerar väl. Men det handlar också om att vi måste
            vara medvetna om att den här typen av organisationer, oavsett
            målen och ambitionerna, väldigt lätt får växtvärk eller drabbas
            av onödig byråkrati och krångel som tar kraft från de verkliga
            huvuduppgifterna. I Sverige har vi ju, visa av våra egna erfarenheter
            när det gäller byråkrati och annat, lärt oss en hel del om vikten
            av att prioritera och förenkla organisations- och arbetsformer.
            Jag tycker att det är en viktig uppgift att verka i samma anda
            när det gäller det europeiska samarbetet. Vi moderater vill ge
            regeringen en mycket tydlig signal om att det är en av de uppgifter
            som vi måste ha som medlemmar i EU.
          </note>
          <note>
            Europol och Eurojust är självklart centrala också i den debatt
            som vi har i dag om det framtida rättsliga samarbetet. Konventet
            föreslår att Europols verksamhet i framtiden ska regleras av en
            unionslag som beslutas med kvalificerad majoritet i rådet och
            med medbeslutande av Europaparlamentet. De nationella parlamenten
            ska också knytas till granskningen av
          </note>
          <note>
            Europol. Vi moderater kan biträda att en del av besluten som
            rör Europol överförs till EU-nivån. Det blir mer effektivt, och
            kraven på stor enighet innan man fattar beslut om lagar och ramlagar
            tycker jag verkar rätt betryggande.
          </note>
          <note>
            Samtidigt vill jag gärna understryka att det här förutsätter,
            vilket också finns i förslaget, regler som säger att tvångsåtgärder
            mot enskilda i Sverige ska utföras av svenska myndigheter. Det
            behövs också tydligare anvisningar, tycker jag, om hur de nationella
            parlamentens ansvar och inflytande i granskningsprocessen ska
            gå till och se ut.
          </note>
          <note>
            När det gäller Eurojust delar jag de bedömningar som framgår
            av betänkandet. Enkelt uttryckt säger vi att det finns många svårigheter
            och mycket mer att fundera över här. Men tiden har varit knapp,
            och jag tror inte att man är framme vid att följa konventets idéer
            om en europeisk åklagarmyndighet.
          </note>
          <note>
            I den allmänna inriktningen av förslagen från konventet handlar
            det ju mycket om att rättssamarbetet förändras från att vara huvudsakligen
            mellanstatligt till att få överstatliga inslag. Huvudinriktningen
            blir ju att nya rättsakter, lagar och ramlagar ska antas genom
            beslut i rådet med kvalificerad majoritet och med medbeslutande
            av Europaparlamentet. Det här innebär, och det är en väsentlig
            debatt att föra här, att riksdagens inflytande i de delarna minskar.
          </note>
          <note>
            Vi moderater anser att det nog är en nödvändig utveckling inom
            bestämda ramar där överstatlighet har ett mervärde. Men harmonisering
            har inget egenvärde i sig. Därför anser vi att det är centralt
            att det framtida fördraget noga preciserar avgränsningarna mellan
            beslutskompetens och ansvar för EU respektive medlemsstaterna.
            Om det inte görs är risken stor att allvarlig brottslighet inte
            blir bekämpad därför att ansvar och verkställighet hamnar mellan
            stolar.
          </note>
          <note>
            En annan risk är att EU:s rättsliga samarbete går sina egna vägar,
            och i sämsta fall blir det ett Babels torn med för lite kontakt
            med den verklighet som medborgarna möter. Men rätt hanterat, och
            konventsförslagen är i flera avseenden ett viktigt steg i den
            riktningen, utvecklas EU-samarbetet på det här området till det
            kraftfulla verktyg som vi behöver för att på allvar bekämpa den
            besvärliga grova brottslighet som inte känner några nationsgränser.
          </note>
          <note>
            Det finns, när det gäller beslutsformerna i konventsförslaget,
            några delar där utskottet har invändningar och frågetecken. Det
            rör bland annat vad som ska menas med kvalificerad majoritet.
            Där har konventet föreslagit en ordning som innebär att man särskilt
            gynnar de folkrika medlemsstaterna. Det är naturligtvis inte självklart
            att ett litet land som Sverige ska bejaka en sådan ordning. Ett
            viktigt förslag handlar om att riksdagen och andra medlemsstaters
            nationella parlament ska ges möjlighet att granska förslag från
            kommissionen mot bakgrund av subsidiaritets- och proportionalitetsprincipen.
            Om minst en fjärdedel av de nationella parlamenten anser att subsidiaritetsprincipen
            kränks ska kommissionen ompröva sitt förslag.
          </note>
          <note>
            Det är ett bra och viktigt förslag eftersom det markerar att
            medlemsstaterna själva har EU:s utveckling i sina händer. Jag
            tycker att det är viktigt att det finns den här typen av säkerhetsnät
            i systemet för hur verksamheten utvecklas framöver.
          </note>
          <note>
            Herr talman! Utvecklingen av EU-samarbetet på det rättsliga området
            går väldigt snabbt. På några få år har samarbetet på väsentliga
            punkter utvecklats och förbättrats. Sverige har mycket att vinna
            på det här, och även mycket att bidra med. Konventets förslag
            innebär ett försök att bringa ny ordning i den här utvecklingen,
            och det är ett sätt att modernisera beslutsformerna. Men det är
            långtifrån enkelt, lika lite som själva verksamheterna är enkla.
            Nationella regelverk, kulturer och värderingar skiljer sig åt.
            Det pratas väldigt lite om det.
          </note>
          <note>
            Vi har mycket gemensamt i de europeiska länderna och kandidatländerna.
            Annat kan vi med glädje anpassa oss till, och på några områden
            har vi erfarenheter som vi kan dela med oss av och som andra kan
            ha nytta av. Men det finns också, inte minst i samband med EU:s
            utvidgning, stora problem att hantera.
          </note>
          <note>
            De forna öststaterna brottas med omfattande organiserad brottslighet.
            Det finns korruption i flera av
          </note>
          <note>
            Europas länder - också inom rättsväsendet.
          </note>
          <note>
            Men när man säger detta ska man samtidigt veta att det också
            finns ett engagemang och en vilja på alla håll att ta itu med
            de här problemen och att ändra på det här. Det kräver naturligtvis
            att vi hittar former för samarbetet, men det kräver också målmedvetenhet
            och viss försiktighet i det politiska beslutsfattandet.
          </note>
          <note>
            Det ställer också krav på att vi hemmavid gör vårt för att informera
            och implementera beslut som vi har fattat om EU-samarbetet. Poliser,
            åklagare och myndighetstjänstemän på olika nivåer måste få veta
            vad som gäller och ges förutsättningar att konkret dra nytta av
            samarbetet.
          </note>
          <note>
            Här har vi själva, och ytterst regeringen, ett stort ansvar för
            att se till att det finns resurser och annat som krävs och att
            det kommer på plats så att vi kan följa upp, och också värdera,
            den nytta som vi har av samarbetet när det gäller brottsbekämpningen.
            Det handlar naturligtvis också om att se till att medborgarna
            får större kunskap om det europeiska samarbetet på det här området
            eftersom ett och annat beslut, en och annan verksamhet, faktiskt
            kommer att beröra många medborgare. Jag tror att vi skulle göra
            både det här arbetet och EU-samarbetet generellt en otjänst om
            människor inte kände att de var delaktiga både i processen med
            förnyelse och förändring av EU och när det gäller de enskilda
            beslut som vi fattar på det rättsliga området. För det här är
            ett känsligt område där engagemanget är oerhört stort hos de flesta.
          </note>
          <note type="speaker">
            Anf. 64 ALICE ÅSTRÖM (v):
          </note>
          <note>
            Herr talman! Det här är en ganska viktig debatt, men samtidigt
            lite underlig. Justitieutskottet har yttrat sig över ett konventsutkast
            med över 700 liggande ändringsförslag, som ännu inte hade inarbetats
            i konventsförslagen. Därefter har det bearbetats i det utskott
            som är sammansatt av konstitutionsutskottet och utrikesutskottet.
            Större delen av betänkandet bygger på justitieutskottets yttrande
            till betänkandet.
          </note>
          <note>
            För Vänsterpartiet är detta en oerhört viktig debatt. Det är
            viktigt att kunna utveckla ett bra och väl fungerande samarbete
            på såväl åklagarsidan som på polissidan när det gäller bekämpningen
            av den organiserade gränsöverskridande brottsligheten. Men
          </note>
          <note>
            Vänsterpartiet anser att det bör ske på mellanstatlig basis.
          </note>
          <note>
            Det konventet nu föreslår är att man ska flytta över en hel del
            av besluten till en överstatlig nivå. Vi ser oerhört stora problem
            på just det här området. Det viktiga i samarbetet är det arbete
            som dagligen pågår, och som utvecklats starkt de senaste åren.
            Det handlar om direktkontakter mellan polisorganisationer, direktkontakter
            mellan åklagare, att hanterandet i kontakterna kring de rättsliga
            frågorna sker på ett snabbt och smidigt sätt. När det gäller brottsligheten
            är det omöjligt att vänta och gå igenom en byråkratisk process.
            Det här arbetet har pågått under lång tid och varit väldigt framgångsrikt.
          </note>
          <note>
            Men det är stor skillnad att gå från det samarbete som sker på
            mellanstatlig nivå, med full respekt för nationella lagstiftningar
            runtom i Europa, till en överstatlig politik på området. Anledningen
            till att det är så allvarligt just på det rättsliga området är
            att de rättsliga frågorna - vår strafflagstiftning, våra domstolar,
            polis- och åklagarväsende - är ett av fundamenten i en demokrati
            och i en nation. De har utvecklats utifrån olika kulturer, olika
            traditioner och olika synsätt på brottslighet och på bemötande
            och bekämpning av brottslighet.
          </note>
          <note>
            Det finns också stor skillnad mellan de faktiska rättssystemen.
            Vi diskuterar sällan i den här debatten frågan om de olika rättssystemen
            inom EU. Att försöka jämka samman dem för att kunna fatta beslut
            på överstatlig nivå riskerar att slå sönder de nationella grunderna,
            de nationella rättssystemen.
          </note>
          <note>
            De förslag som nu lagts fram gäller till exempel beslutsformer,
            där en hel del av lagstiftningsmakten överförs till en överstatlig
            struktur. Det är förödande.
          </note>
          <note>
            En svensk demokratisk grundprincip är att de folkvalda har den
            lagstiftande makten. Då är det oerhört allvarligt att ta bort
            den lagstiftande makten från de folkvalda när det gäller något
            så grundläggande som straffrätten och det rättsliga området över
            huvud taget.
          </note>
          <note>
            Besluten ska fattas med kvalificerad majoritet, och konventet
            föreslår också en kvalificerad majoritet som bygger på befolkningstalet
            i de olika länderna.
          </note>
          <note>
            Det innebär att de små ländernas möjligheter minskar.
          </note>
          <note>
            Det innebär att EU kan fatta beslut inom ett område som Sverige
            de facto inte vill ändra på. Men på grund av den kvalificerade
            majoriteten blir vi givetvis tvungna att följa beslutet.
          </note>
          <note>
            När det gäller bekämpningen av den organiserade brottsligheten
            kan det synas viktigt att man kan göra det effektivt. Från Vänsterpartiets
            sida ifrågasätter vi emellertid hur pass effektivt rättssystemet
            blir i Sverige ifall vi får sådana förändringar i det rättsliga
            arbetet att de inte passar in i den svenska strukturen.
          </note>
          <note>
            Vi riskerar att slå sönder vårt eget rättsliga verk. Vi riskerar
            att slå sönder vår strafflagstiftning. Vi riskerar att få ett
            polissamarbete där vi inte delar de andras åsikter. Det är en
            utveckling som vi i Vänsterpartiet inte kan ställa oss positiva
            till. Snarare borde vi utveckla samarbetet på den mellanstatliga
            nivån. Vi tror att det är den mest framgångsrika modellen.
          </note>
          <note>
            Beträffande initiativrätten anser vi att de nationella regeringarnas
            individuella initiativrätt bör behållas. Det innebär att det svenska
            parlamentet och de lagstiftande församlingarna får möjlighet att
            ge vår egen regering i uppdrag att ta initiativ i frågor som kan
            vara viktiga för Sverige.
          </note>
          <note>
            Sedan är det givetvis oerhört viktigt att de nationella regeringarna
            tar sitt ansvar och inte utnyttjar systemen till att driva egna
            viktiga inrikespolitiska frågor. Vi anser dock att det är underligt
            när det sägs att man ska ha fullt förtroende för varandras rättssystem
            - det här arbetet bygger just på att vi har full tilltro till
            varandras rättssystem - samtidigt som vi inte har full tilltro
            till att regeringarna inte missbrukar systemet och använder sig
            av initiativrätten på ett oriktigt sätt. Vänsterpartiet anser
            att detta är en ologisk kullerbytta. Om vi ska ha full tilltro
            till varandras rättssystem borde vi i rimlighetens namn också
            ha full tilltro till de andra ländernas regeringar och till att
            systemen används med klokhet.
          </note>
          <note>
            När det sedan gäller frågan om subsidiaritetskontrollen ska de
            nationella parlamenten nu få möjlighet att granska förslagen från
            kommissionen och kunna komma med synpunkter. Men även här gäller
            kvalificerad majoritet där antalet röster i rådet alltså bygger
            på befolkningsunderlaget. Det innebär att små länder, återigen,
            får mindre inflytande.
          </note>
          <note>
            Det mest allvarliga i den här frågan är dock att kommissionen
            eventuellt ska ompröva sitt förslag, men det finns ingenting som
            hindrar kommissionen från att lägga fram sitt förslag ändå. Vi
            lämnar ifrån oss makt och får i stället en granskande funktion.
            Vi ges emellertid inga som helst garantier för att vår granskning
            kommer att spela någon roll i verkligheten. Vänsterpartiet anser
            att detta är ett hastverk och ett sätt att flytta över den lagstiftande
            makten från
          </note>
          <note>
            Sveriges riksdag.
          </note>
          <note>
            När det gäller frågan om harmonisering av straff och straffprocessen
            är det i och för sig bra att vi närmar oss varandra och ser till
            att det inte finns områden där den organiserade brottsligheten
            kan agera för att strafflagstiftningen inte är tillräckligt bra.
          </note>
          <note>
            Men även här är det viktigt att inse att vi har olika rättssystem.
            En harmonisering av rättssystemen riskerar att i grunden slå sönder
            vårt eget rättssystem. All strafflagstiftning bygger ju på att
            det finns en systematik där brotten och brottens värde bedöms
            i förhållande till varandra. När vi får fler och fler rambeslut
            som innebär en harmonisering av straffskalorna riskerar vi att
            slå sönder vårt eget nationella system.
          </note>
          <note>
            Även om harmonisering bara ska kunna ske i fråga om den grova
            organiserade brottsligheten, och enligt en särskild brottslista,
            riskerar den att påverka den nationella strafflagstiftningen genom
            de konsekvenser det får vid bedömningen av systematiken i straffsystemet.
          </note>
          <note>
            Med detta, herr talman, vill jag yrka bifall till reservation
            2. Jag vill också poängtera vikten av att bekämpa den organiserade
            brottsligheten. Samtidigt är det oerhört viktigt att behålla respekten
            för den lagstiftande makten som ska innehas av de folkvalda.
          </note>
          <note>
            Man får i kampen mot organiserad brottslighet inte tappa kontrollen
            över sitt eget rättsliga system.
          </note>
          <note type="speaker">
            Anf. 65 BEATRICE ASK (m) replik:
          </note>
          <note>
            Herr talman! Jag delar Alice Åströms uppfattning att man ska
            respektera parlamentet och så vidare, men svartmålningen av de
            förslag som nu läggs fram för oss kan jag inte ställa upp på.
          </note>
          <note>
            Även utskottet påpekar ju att harmonisering inte är ett självändamål
            i sig, utan det handlar om ett mervärde. Den fråga man frestas
            att ställa till Alice
          </note>
          <note>
            Åström är om Vänsterpartiet erkänner att det kan ha ett mervärde
            att åtminstone ha minimiregler när det gäller vissa typer av brott.
          </note>
          <note>
            Om man inte har det blir det väldigt svårt att samarbeta i kampen
            mot brott. Jag och Moderaterna tror i vart fall att man i vissa
            frågor och under vissa förutsättningar behöver ha både miniregler
            och annat för att få någon ordning på brottsbekämpningsarbetet.
          </note>
          <note>
            Därför är det som står i betänkandet viktigt. Det behövs tydliga
            definitioner och avgränsningar. Om jag förstått det hela rätt
            är ni till och med emot harmonisering på de begränsade områden
            som det trots allt handlar om. Kan det stämma?
          </note>
          <note type="speaker">
            Anf. 66 ALICE ÅSTRÖM (v) replik:
          </note>
          <note>
            Herr talman! Nej, vi är inte emot harmonisering helt och hållet.
            Hela den process som nu pågår i EU
          </note>
          <note>
            innebär att den lagstiftande makten inte har en möjlighet att
            vara med i lagstiftningsprocessen på det sätt vi gör normalt här
            i Sverige.
          </note>
          <note>
            Vi får en process där inte Lagrådet kan granska de lagförslag
            som läggs fram och där remissinstanser inte får en möjlighet att
            komma med åsikter. Vi ser med oro på att vi riskerar att tappa
            helhetsbilden.
          </note>
          <note>
            Därför är det oerhört viktigt när man tar dessa steg att man
            är oerhört noggrann och också jobbar sakta och metodiskt.
          </note>
          <note>
            Risken är att vi med den oerhört starka viljan, och som vi säkert
            alla delar, att bekämpa den organiserade brottsligheten tappar
            det perspektivet. Vi är annars så oerhört noga här i Sverige att
            se till att vi har ett lagråd som granskar och ett remissförfarande
            där andra juridiska instanser också får yttra sig över hur förslaget
            passar in i vårt straffsystem.
          </note>
          <note>
            Vi vet att Lagrådet och andra instanser ganska ofta kan ha kritik
            på ett svenskt förslag till ändrad lagstiftning. Hela den processen
            tappas med detta. Vi ser med oro på det. Man måste hitta ett mycket
            bättre system för att göra det än att föreslå att vi ska gå till
            överstatlighet och minska riksdagens möjligheter att påverka.
          </note>
          <note type="speaker">
            Anf. 67 BEATRICE ASK (m) replik:
          </note>
          <note>
            Herr talman! Vi sitter redan på pottkanten. Den ordning som gäller
            i dag gör att riksdagen många gånger tvingas att finna sig i att
            det fattas beslut som vi i efterhand får genomföra. Det är enligt
            moderat mening i vart fall bra mycket bättre att man avgränsar
            vad detta gäller och förbättrar hur de besluten kommer till.
          </note>
          <note>
            Det finns ett parlamentariskt inslag i och med att man i förslaget
            har kopplat in Europaparlamentet tydligare så att det blir någon
            ordning på de frågorna och man vet vad som gäller. Jag tror att
            det är en fördel att man definierar och avgränsar på det sättet
            än att vi stannar med den ordning vi har i dag.
          </note>
          <note>
            Verkligheten är den att Vänsterpartiet inte har presenterat något
            förslag om hur man ska lösa denna problematik för att vinna alla
            fördelar. Ni är bara emot. Vill vi ha ett intensivt gemensamt
            arbete i brottsbekämpningsfrågor på Europanivå måste någonting
            göras.
          </note>
          <note>
            Här tar konventet ett steg i rätt riktning. Konstitutionsutskottet
            har förtjänstfullt kopierat vad justitieutskottet har sagt och
            pekat på nödvändigheten av avgränsningar, definitioner och att
            få lite ordning på hur det kommer att se ut i fördraget.
          </note>
          <note>
            Jag tror att man hittar en lösning som är bättre än den ordning
            som vi har i riksdagen i dag och som även vi moderater många gånger
            har kritiserat.
          </note>
          <note type="speaker">
            Anf. 68 ALICE ÅSTRÖM (v) replik:
          </note>
          <note>
            Herr talman! Att vi har problem redan i dag är vi helt överens
            om. Vi har i flera debatter tidigare framfört exakt samma synpunkter.
            För Vänsterpartiet hade en lösning snarare varit att se hur man
            kan öka parlamentets makt. Hur ska man kunna öka riksdagens makt
            och inflytande i lagstiftningsprocessen?
          </note>
          <note>
            Utvecklingen går inte åt det hållet. Man flyttar i stället makt
            till EU-parlamentet. Vi tror att det kommer att vara väldigt svårt
            för EU-parlamentet att kunna granska förslagen utifrån hur de
            stämmer med de nationella strafflagstiftningarna.
          </note>
          <note>
            För Vänsterpartiet är det också oerhört viktigt att man har det
            här samarbetet och utvecklar samarbetet.
          </note>
          <note>
            Men det ska göras på mellanstatlig nivå. Framför allt ska man
            se till att samarbetet fungerar i verkligheten.
          </note>
          <note>
            Enligt Polistidningen hade man en undersökning för ett tag sedan
            där väldigt många poliser inte ens visste vad SIS-registret var.
            De hade en liten ikon på datorn där det stod SIS, men de visste
            inte vad det var till. Flertalet poliser visste faktiskt inte
            vad Schengenöverenskommelsen var.
          </note>
          <note>
            Vänsterpartiet tror på mellanstatligt samarbete men också att
            man ser till att man får ut kunskapen och inte ständigt rusar
            fram och fattar nya beslut och inför nya metoder för att man inte
            lyckas. Man måste också ge möjlighet att låta det komma ut i verkligheten
            och få varje enskild polisman och åklagare att arbeta utifrån
            de samarbetsmöjligheter som finns redan i dag.
          </note>
          <note type="speaker">
            Anf. 69 LEIF BJÖRNLOD (mp):
          </note>
          <note>
            Herr talman! Det finns någonting som jag saknar i den övergripande
            debatten. Det är att man skulle kunna ha en övergripande vision
            och kunna deklarera ett mål: Det här är vi på väg mot. Beatrice
            Ask använde ett bra uttryck. Hon kallade det Babels torn.
          </note>
          <note>
            Hon gör kanske inte exakt samma tolkning som jag.
          </note>
          <note>
            Men jag upplever nog att det bygget vi håller på med är ett Babels
            torn.
          </note>
          <note>
            Det känns svårt att vara med på alla dessa små steg som leder
            vidare mot superstatsbygget som vi har sagt ifrån mot. Vi tar
            ett steg genom EMU, genom
          </note>
          <note>
            GUSP och genom Schengenöverenskommelsen. Det har blivit tre stora
            stenar i grunden. Vi ska ha en EU-
          </note>
          <note>
            president inåt och en dubbelhatt utåt, och nu diskuteras Nato.
            Jag ser att de diskussioner som förts och de förslag som ligger
            i konventpresidiets utkast till förslag fortsätter det bygget.
          </note>
          <note>
            Jag är av uppfattningen att det är väldigt viktigt att det finns
            en fungerande mångfald som samverkar.
          </note>
          <note>
            Därför tror jag på den mellanstatliga formen i arbetet.
          </note>
          <note>
            Det gör jag även när det gäller arbetet för RIF-
          </note>
          <note>
            frågorna. Man säger sig vilja bygga ett område med frihet, säkerhet
            och rättvisa. Finns det några ord som politiskt har misshandlats
            så mycket som just orden frihet, säkerhet och rättvisa? Det skulle
            möjligen vara ordet demokrati.
          </note>
          <note>
            I diskussionen står frihet och säkerhet väldigt mycket mot varandra.
            Vi kan titta på Schengendelen.
          </note>
          <note>
            Här arbetar man med Schengenavtalet för att skapa den fria rörligheten.
            När arbetet pågår anser man att man är tvungen att införa kompensatoriska
            åtgärder.
          </note>
          <note>
            Jag gjorde en freudiansk felsägning vid ett tillfälle och sade
            konspiratoriska åtgärder. Det kanske inte var så långt ifrån min
            tankebana. Men det är kompensatoriska åtgärder jag avser.
          </note>
          <note>
            Det visar hur man ställer saker emot varandra. Jag är lite rädd
            att vi har för bråttom när vi håller på med detta bygge av Babels
            torn. Det vore viktigare att formulera själva målet. Jag hörde
            Anna Lindh säga någonting i dag som jag tyckte kändes väldigt
            positivt. Hon sade: Vi vill arbeta för att EU ska bli ett starkt
            globalt instrument.
          </note>
          <note>
            Vi använder lite andra ord inom Miljöpartiet. Vi säger att det
            är en superstat. Det är precis det vi säger nej till. Jag får
            ge en eloge till Folkpartiet. Under hela
          </note>
          <note>
            EU-debatten deklarerade det sin federalism. Den linjen följer
            Folkpartiet konsekvent. Det tycker vi naturligtvis är väldigt
            hedervärt. Miljöpartiet har en annan uppfattning. Jag är av den
            övertygelsen att min uppfattning är den rätta. Men jag kan tänka
            mig att det finns andra.
          </note>
          <note>
            Nu kommer vi till de förändringar som finns i konventpresidiets
            förslag. Det finns en diskussion om att förändra beslutsvägen.
            Vi har en lagstiftning som än så länge är exklusiv för Sveriges
            riksdag med en del definierade undantag. När rambesluten sedan
            kommer till oss har vi att anpassa oss till detta. Här finns det
            en liten skrivning som jag tycker är intressant. Rådet ska höra
            EU-parlamentet, och EU-
          </note>
          <note>
            parlamentet ska ha en tidsfrist som inte får vara kortare än
            tre månader. Det tycker jag känns bra. Det innebär att man arbetar
            med begreppet legitimitet. Man vill ge tid för att skapa legitimitet
            för besluten. Jag ser att det finns en hastighet i lagstiftningen
            genom att överlämna lagstiftningsmöjligheten till EU och att vi
            sedan har att anpassa oss till det. Jag tycker inte att det är
            lyckligt. Frånsett det att vi avskaffar vår egen lagstiftningsrätt
            med det beslutet avskaffar vi också riksdagens betydelse.
          </note>
          <note>
            Jag minns att Per Gahrton för en del år sedan skrev en artikel
            i DN Debatt där han skrev att vi, om vi fortsätter den här vägen,
            med tiden kan avskaffa
          </note>
          <note>
            Sveriges riksdag. Det var kanske en lätt överdrift -
          </note>
          <note>
            någonting har vi väl att administrera även i fortsättningen -
            men jag ser att vi lämnar ifrån oss fler och fler beslut. Det
            är inte vi i Miljöpartiet positiva till.
          </note>
          <note>
            Man inför ett begrepp som man kallar för kvalificerad majoritet.
            Jag ser att detta är ett tydligt instrument för att överlämna
            ökad beslutsrätt till befolkningstäta områden i Europa och till
            delar av unionens befolkning. Då kommer vi att ytterligare marginalisera
            oss, eftersom Sverige är ett av de små länderna.
          </note>
          <note>
            Detta känns olyckligt, för det undergräver svenska medborgares
            känsla för de lagförslag som kommer om de tvingas på oss. Det
            skapar inte ett gott förhållande och det underminerar grunden
            till detta torn.
          </note>
          <note>
            Vi har i vårt yttrande flera särskilda yttranden och en reservation.
            Här har vi tagit upp punkt efter punkt.
          </note>
          <note>
            Vi har opponerat oss mot beslutsformerna och vi opponerar oss
            tillika mot den europeiska åklagarmyndighet som man har diskuterat.
            Jag tror, vilket också utskottet hävdar, att det är viktigt att
            man diskuterar den vidare - i ännu längre och vidare termer.
          </note>
          <note>
            Vi ställer oss också mycket tveksamma till att överlåta lagstiftande
            rätt till EG-domstolen och att man skulle kunna komma in på det
            straffrättsliga samarbetet. Vi menar att det behövs tydliga avgränsningar
            om den saken ska kunna ske. Vi har inte sett de avgränsningarna,
            och därför motsätter vi oss detta också enligt vårt särskilda
            yttrande.
          </note>
          <note>
            Herr talman! Jag har inte gått in på de djupare enskilda detaljerna
            utan jag har mer deklarerat en principiell ståndpunkt i förhållande
            till de små stegen i riktning mot ett ökat bygge och mot den superstat
            till vilken Miljöpartiet säger nej.
          </note>
          <note type="speaker">
            Anf. 70 SUSANNE EBERSTEIN (s):
          </note>
          <note>
            Herr talman! Man kan nästan undra vilken debatt vi för här i
            dag - om den gäller frågan om ifall vi ska gå med i EU eller inte.
            Så är det inte, för Sverige är redan med i EU sedan lång tid tillbaka
            och det fungerar på många sätt väldigt bra.
          </note>
          <note>
            Jag startar med att yrka bifall till förslaget i betänkande KUU3
            och avslag på samtliga reservationer.
          </note>
          <note>
            Justitieutskottet ger i sitt yttrande över framtidskonventets
            förslag till ett nytt konstitutionellt fördrag för EU allmänt
            hållna synpunkter som utskottet anser bör finnas med i det fortsatta
            konvents- och förhandlingsarbetet inom EU. Eftersom konventspresidiets
            förslag är ett första utkast har utskottet här valt att inte gå
            in i detalj. Vi fick också från konventet ett nytt papper i fredags,
            där man har tagit stor hänsyn till de
          </note>
          <note>
            700 olika synpunkter som har kommit in på konventsförslaget.
            Detta är levande materia, och en del av utskottets synpunkter
            är alltså redan överspelade.
          </note>
          <note>
            Min avsikt i dag är att redovisa de socialdemokratiska synpunkterna
            och det resonemang som vi socialdemokrater för inför det fortsatta
            konventsarbetet inom EU.
          </note>
          <note>
            Herr talman! Jag börjar med att lyfta fram utgångspunkter för
            de fortsatta diskussionerna på området.
          </note>
          <note>
            Svenskarna blir alltmer rörliga. Vi vistas utomlands som turister
            och studenter och i affärer. Många är numera också permanent bosatta
            utanför Sverige.
          </note>
          <note>
            Vi blir därmed beroende av att stater kan samarbeta och av att
            det finns enhetliga regler på olika områden.
          </note>
          <note>
            Brottsligheten blir alltmer internationell. Det mesta av narkotikan
            i Sverige har förts in från eller via en nuvarande eller blivande
            medlemsstat i unionen.
          </note>
          <note>
            Vi vet att det behövs gränsöverskridande insatser för att bekämpa
            gränsöverskridande brott. Det är också en fråga om rättssäkerhet.
            Svenskar som hamnar i tvister eller blir brottsmisstänkta eller
            brottsoffer utomlands måste kunna lita på att de blir korrekt
            behandlade.
          </note>
          <note>
            En annan viktig aspekt är det ömsesidiga förtroende mellan de
            rättstillämpande myndigheterna som byggts upp inom unionen och
            som nu behöver regler till stöd för att kunna utvecklas vidare.
          </note>
          <note>
            Detta gör att vi socialdemokrater ser behovet av utveckling på
            RIF-området, det vill säga när det gäller de rättsliga och inrikes
            frågorna. Vi måste helt enkelt vara beredda att fördjupa samarbetet
            i många av de här frågorna. Det finns en del uppgifter som är
            särskilt angelägna. Vi bör arbeta för att förbättra samarbetet
            mellan nationella brottsbekämpande myndigheter. En förutsättning
            för att vi ska kunna bekämpa gränsöverskridande brottslighet är
            framför allt ett fungerande operativt samarbete mellan våra polismyndigheter.
            Vi anser att Eurojust och Europol måste utvecklas till effektiva
            verktyg för koordinering av åklagar- och polissamarbetet.
          </note>
          <note>
            Vi anser också att principen om ömsesidigt erkännande måste genomföras
            och ömsesidig rättslig hjälp förbättras. Om detta kräver en viss
            harmonisering av medlemsstaternas lagstiftning så bör vi vara
            beredda att acceptera detta.
          </note>
          <note>
            Det finns också skäl för viss harmonisering.
          </note>
          <note>
            Gränsöverskridande brottslighet kan ibland kräva gränsöverskridande
            straffbestämmelser. Om vi exempelvis ska komma åt människohandel
            så måste brottsrekvisiten vara enhetliga och tillräckligt vidsträckta
            för att bli effektiva.
          </note>
          <note>
            Herr talman! Vi socialdemokrater anser att det finns stora möjligheter
            för Sverige att driva rättssäkerhetsfrågor inom unionen. En viktig
            uppgift för framtiden är att skapa minimiregler över hela unionen
            för individens skydd i rättsprocessen.
          </note>
          <note>
            Vi är medvetna om att vägen framåt kan innehålla viss överstatlighet
            och visst beslutsfattande med kvalificerad majoritet. Vår uppfattning
            är att det kan vara nödvändigt för att nå önskade resultat.
          </note>
          <note>
            En avgörande fråga är hur vi ska åstadkomma det effektiva arbetet
            och det resultat som vi vill ha. Utvidgningen innebär att EU nu
            får 25 medlemsstater och att flera är på väg in. Som vi ser det
            kräver detta att beslutsfattandet förr eller senare reformeras.
            Annars finns en uppenbar risk för att arbetet stannar av på viktiga
            områden. Vi vet av olika undersökningar att medborgarna förväntar
            sig mycket av unionen på just det här området.
          </note>
          <note>
            Brottslingar ska inte kunna operera ostört över gränserna på
            grund av vår oförmåga att fatta beslut.
          </note>
          <note>
            Det betyder att vi i framtiden måste vara beredda att acceptera
            att i någon utsträckning fatta beslut med kvalificerad majoritet
            - så kallat QMV.
          </note>
          <note>
            Frågan om beslutsformerna är inte okomplicerad.
          </note>
          <note>
            Det finns olika aspekter på det nuvarande enhällighetskravet.
            Det kan vara en väg att skydda legitima nationella särdrag. Men
            det kan också användas för att blockera nödvändiga reformer av
            politiska skäl.
          </note>
          <note>
            Ett exempel är en stats, närmare bestämt Italiens, motstånd mot
            rambeslut om rasism och främlingsfientlighet, som grundar sig
            på för oss helt oacceptabla åsikter. Ska detta få blockera ett
            beslut som alla andra finner viktigt?
          </note>
          <note>
            Som vi ser det betyder omröstning med kvalificerad majoritet
            inte att vi kommer att förlora i centrala nationella frågor. Jämför
            med det gigantiska projektet att genomföra EU:s inre marknad!
            Det klarades av med kvalificerad majoritet utan allvarliga nackdelar
            för Sverige. Den som har välgrundade och legitima juridiska eller
            politiska skäl för sin ståndpunkt blir inte överkörd. Varje medlemsstat
            vet att det nästa gång kan vara dess tur att behöva de andras
            stöd.
          </note>
          <note>
            Vi socialdemokrater anser att Sverige bör vara öppet för att
            diskutera användandet av kvalificerad majoritet i beslutsprocessen,
            i alla fall i vissa frågor, också på området för det rättsliga
            samarbetet och polissamarbetet. Som exempel kan nämnas väl avgränsade
            delar av de områden som handlar om myndighetssamarbete, utvecklandet
            av Eurojust och Europol, straffprocessuella minimiregler till
            skydd för den enskilde, inbördes rättshjälp och genomförandet
            av principen om ömsesidigt erkännande. Det gäller kanske också
            vissa väl avgränsade delar av den materiella straffrätten.
          </note>
          <note>
            Den socialdemokratiska slutsatsen blir alltså att vi bör vara
            beredda att bejaka tendenserna i konventsarbetet att tillåta viss
            överstatlighet med en regim med kvalificerad majoritet också på
            vårt område. Vi ska samtidigt vara tydliga med vilka gränser vi
            vill se för samarbetet. Vi anser att myndighetsutövning mot enskilda
            på svenskt territorium självklart enbart är en uppgift för våra
            nationella myndigheter. Det är också vår ensak hur vi organiserar
            vårt rättsväsende så länge vi kan delta i det rättsliga samarbetet.
            Vi ser inget behov av nya unionsorgan såsom en europeisk åklagare
            eller en europeisk gränspolis.
          </note>
          <note>
            Vi anser också att vi måste inskränka de rättsliga grunderna
            för samarbetet på ett sådant sätt att det tydligt går att se var
            gränsen för unionens kompetens ligger. Konventet har fortfarande
            arbete kvar att göra när det gäller detta.
          </note>
          <note>
            Herr talman! Sista ordet är inte sagt i och med framtidskonventet.
            Regeringskonferensen återstår.
          </note>
          <note>
            Stats- och regeringscheferna kan komma att ha delvis andra ståndpunkter
            och prioriteringar. Men vi bör vara beredda på att RIF-frågorna
            kommer att finnas med i den centrala diskussionen och att många
            kommer att propagera för förändringar i den riktning som jag här
            har skisserat.
          </note>
          <note>
            Vi socialdemokrater ser positivt på utvecklingen inom EU. Det
            är väldigt viktigt att vi kan bekämpa den gränsöverskridande brottsligheten
            på det effektivaste sättet. Samarbete kan förbättra arbetet. Vi
            räknar med att ett utvecklat samarbete i EU ska ge oss mer effektiva
            verktyg för att bekämpa brottsligheten.
          </note>
          <note type="speaker">
            Anf. 71 ALICE ÅSTRÖM (v) replik:
          </note>
          <note>
            Herr talman! Jag tycker att det är positivt att socialdemokratin
            så tydligt säger nej till att släppa över myndighetsutövning och
            inte vill att vi ska ha en gemensam åklagarmyndighet och en gemensam
            gränspolis. Det är oerhört viktigt för de enskilda medborgarna
            att myndighetsövning bara ska ske av svenska myndigheter, svensk
            åklagare och svensk polis. Det är oerhört positivt.
          </note>
          <note>
            Men man måste ju kunna kritisera enskilda försämringar för vårt
            rättssystem som följer av det här förslaget. Det borde också en
            EU-anhängare göra.
          </note>
          <note>
            Debatten om att man säger nej till EU borde vi ha lämnat bakom
            oss. Jag tycker att även de som är positiva till EU borde kunna
            vara kritiska när det finns skäl för det.
          </note>
          <note>
            Jag vill ta upp två frågor. Den ena gäller övertygelsen hos socialdemokratin
            om att Sverige kan driva rättssäkerhetsfrågor i samarbetet inom
            det rättsliga området. Jag måste ställa frågan varför man tror
            att man har så stora möjligheter att göra det. När det har gällt
            terroristlagstiftning eller listor har vi gång på gång hört justitieministern
            ganska tydligt betona att han har drivit frågorna väldigt hårt,
            men att vi står väldigt ensamma i EU när det gäller att driva
            rättssäkerhetsfrågor. En fråga blir: Har Socialdemokraterna sett
            någon förändring på det här området som gör att man nu kan driva
            de här frågorna tillsammans med andra?
          </note>
          <note>
            Den andra frågan är: Ser inte Susanne Eberstein ett problem med
            att vi faktiskt tappar allt detta med
          </note>
          <note>
            Lagrådet och remissförfarandet när det gäller svensk lagstiftning?
            Det gäller ju i alla andra fall. Det kommer ju ofta förändringar
            i liggande förslag.
          </note>
          <note type="speaker">
            Anf. 72 SUSANNE EBERSTEIN (s) replik:
          </note>
          <note>
            Herr talman! Jag är övertygad om att Sverige har en stark och
            tydlig röst i alla sammanhang i EU. Man lämnar inte föreningen
            bara för att man inte genast får gehör för sina synpunkter, utan
            man arbetar vidare.
          </note>
          <note>
            Sedan måste jag säga att både Vänsterns och
          </note>
          <note>
            Miljöpartiets kärlek till Riksbanken och Lagrådet känns väldigt
            rörande. Det har vi inte varit vana vid tidigare. Men nu framstår
            Riksbanken och Lagrådet som demokratins verkliga skyddare och
            försvarare.
          </note>
          <note>
            En mycket stor del av den materiella straffrätten och en mycket
            stor del av den nationella lagstiftningen kommer fortfarande att
            ligga kvar i parlamentet. Lagrådet kommer att ha precis lika stort
            eller litet inflytande som det har i dag.
          </note>
          <note type="speaker">
            Anf. 73 ALICE ÅSTRÖM (v) replik:
          </note>
          <note>
            Herr talman! Jag vet inte riktigt vad Riksbanken har med den
            här frågan att göra. Det skulle vara ganska intressant att höra
            Susanne Eberstein peka ut några tillfällen när vänsterpartister
            har sagt att Lagrådet är fullständigt oviktigt eller att man inte
            ska ta till sig deras synpunkter. Jag tror inte att Susanne
          </note>
          <note>
            Eberstein eller någon annan i den här kammaren har hört mig säga
            att Lagrådet inte skulle vara betydelsefullt. Vi har precis samma
            inställning som tidigare när det gäller Lagrådet.
          </note>
          <note>
            Herr talman! Jag skulle också vilja ta upp synen på möjligheten
            att blockera beslut och när man ska ha kvalificerad majoritet.
            Susanne Eberstein tog Italien som ett exempel när det gäller rasism
            och främlingsfientlighet. Ett land behöver inte blockera viktiga
            beslut. Varje regering har möjlighet att åka hem till sitt eget
            parlament och lägga fram lagförslag på det här området. Jag tror
            inte att vi bekämpar rasism och främlingsfientlighet genom att
            tvinga Italien att ha en lagstiftning som de inte är beredda att
            anta. Man blockerar ju inte möjligheterna att gå vidare på det
            här viktiga området. Varje regering har alla möjligheter att lägga
            fram förslag i sitt eget parlament. Utvecklingen behöver inte
            stå stilla för att man inte fattar gemensamma beslut och tvingar
            länder att följa beslut som de inte är beredda att fatta.
          </note>
          <note type="speaker">
            Anf. 74 SUSANNE EBERSTEIN (s) replik:
          </note>
          <note>
            Herr talman! Det senaste utkastet som vi har fått från konventet
            är daterat den 27 maj. Där står det i punkt efter punkt på våra
            områden: Rådet ska besluta enhälligt med EU-parlamentets samtycke.
          </note>
          <note>
            Det tycker jag är en ganska bra utgångspunkt för att man ska
            komma åt en mycket grov brottslighet som tyvärr går över alla
            landgränser. Därför krävs det ett väldigt ordentligt samarbete.
            Det har vi fått genom
          </note>
          <note>
            Europol och Eurojust.
          </note>
          <note>
            Att jag tog med Riksbanken när det gällde Vänsterns kärlek för
            bestående institutioner i Sverige beror bara på att man omfattar
            den med samma kärlek. Det har inte precis varit Vänsterns kännemärke
            att säga att just de här institutionerna skulle stå för demokratin.
          </note>
          <note>
            Vi har mycket samarbete framför oss, och det kommer att behövas.
            Jag tror att om vi får minimiregler inom EU som omfattar alla
            medlemsländer kommer det till exempel att kunna bli en mer generös
            flyktingpolitik. Vad sägs om det? Skulle inte det kunna vara ganska
            bra? Är det inte det vi vill ha inom
          </note>
          <note>
            EU? Vi behöver minimiregler för att vi ska få den här tillnärmningen
            till varandra inom unionen.
          </note>
          <note type="speaker">
            Anf. 75 BEATRICE ASK (m) replik:
          </note>
          <note>
            Herr talman! Jag tror att ett starkt EU-samarbete förutsätter
            att man är ganska tuff som medlemsstat.
          </note>
          <note>
            Susanne Eberstein sade i sitt inledningsanförande att den som
            har legitima skäl för sin ståndpunkt inte blir överkörd. Jag blir
            lite skrämd av denna fullständigt naiva uppfattning om internationellt
            samarbete. Det är tyvärr inte sant. Man blir väldigt lätt överkörd
            i de här sammanhangen även om man har aldrig så rätt och även
            om man har aldrig så goda skäl för sin ståndpunkt. Det är viktigt
            att ha klart för sig att de stora länderna lätt tar för sig.
          </note>
          <note>
            Det finns också konstellationer bland medlemsstaterna som fungerar
            och sådana som inte fungerar.
          </note>
          <note>
            Sverige behöver en stark och tydlig position i olika frågor.
            Vi måste etablera partnerskap med andra länder. Vi har ju en naturlig
            hemvist med våra nordiska kamrater som är med i unionen och en
            del andra länder. Det är så man blir stark nog att driva sin ståndpunkt.
            Jag blir väldigt bekymrad om Socialdemokraterna tror att bara
            man har rätt så får man som man vill. Så fungerar det tyvärr inte.
          </note>
          <note>
            Det är skälet till att justitieutskottet - då var Susanne Eberstein
            med - ifrågasatte konventets förslag till definition av kvalificerad
            majoritet. Vi konstaterade att det inte räcker med att bara fundera
            över hur många invånare det finns i olika länder utan man bör
            fundera över medlemsstaternas storlek och säkra de små ländernas
            rättigheter och möjligheter i samarbetet. Annars fungerar det
            inte.
          </note>
          <note>
            Jag vill försäkra mig om - och det är också en fråga - att Socialdemokraterna
            också framgent kommer att se till att driva de små nationernas
            talan i arbetet med att åstadkomma ett nytt fördrag för Europasamarbetet.
          </note>
          <note type="speaker">
            Anf. 76 SUSANNE EBERSTEIN (s) replik:
          </note>
          <note>
            Herr talman! På den frågan kan jag naturligtvis inte svara annat
            än ja.
          </note>
          <note type="speaker">
            Anf. 77 BEATRICE ASK (m) replik:
          </note>
          <note>
            Herr talman! Det är alldeles utmärkt att vi fick ett ja på den
            frågan.
          </note>
          <note>
            Det finns en sak till som jag funderar över. Det gäller vetorätten.
            Susanne Eberstein tog upp det italienska exemplet. Alice Åström
            har sagt att det går att gå hem och göra detta på egen hand, vilket
            Sverige har gjort i många frågor. Däremot har Susanne
          </note>
          <note>
            Eberstein helt rätt i att det finns frågor där jag tror att det
            är viktigt att få ett gemensamt minimibeslut. Det är också skälet
            till den överenskommelse vi fick i utskottet kring frågorna.
          </note>
          <note>
            Det är viktigt att markera att EU inte behöver fatta en del beslut.
            Vi har det italienska exemplet. Behövs den typen av lagstiftning?
            Det här fungerar på så många andra områden. Det borde vara viktigare
            att se till att vi får minimiregler på områden där det definitivt
            har ett mervärde att vi samlar oss till gemensamma beslut.
          </note>
          <note>
            Jag vill gärna också ha en kommentar på hur Susanne Eberstein
            vill förbättra genomförandet av alla beslut i Sverige. Hon sade
            i sitt tidigare anförande att det är viktigt att de används i
            praktiken.
          </note>
          <note type="speaker">
            Anf. 78 SUSANNE EBERSTEIN (s) replik:
          </note>
          <note>
            Herr talman! I samarbete måste man ge och ta.
          </note>
          <note>
            Det är självklart det som sker varje gång våra tjänstemän och
            ministrar åker ned till EU. De samarbetar på olika sätt och talar
            sig samman. Det är lite för tidigt att gå alltför långt in på
            konventets olika förslag eftersom vi kommer att ha anledning att
            diskutera dem många gånger under hösten.
          </note>
          <note type="speaker">
            Anf. 79 LEIF BJÖRNLOD (mp) replik:
          </note>
          <note>
            Herr talman! Många av de frågor jag har noterat under Susanne
            Ebersteins prat har jag redan fått svar på. Då vill jag ställa
            en direkt fråga till Susanne
          </note>
          <note>
            Eberstein.
          </note>
          <note>
            När det gäller exemplet att Italien inte vill delta i den lagstiftning
            som handlar om rasism och främlingsfientlighet, ser inte Susanne
            Eberstein en risk i att lagen mister sin legitimitet om man försöker
            tvinga ett annat land att ta den till sig? Jag skulle definitivt
            obstruera om EU skulle tvinga på Sverige en liberalisering i narkotikalagstiftningen.
            Jag ser att det finns ett stort problem. Ser Susanne Eberstein
            samma problem som jag?
          </note>
          <note type="speaker">
            Anf. 80 SUSANNE EBERSTEIN (s) replik:
          </note>
          <note>
            Herr talman! Man kan alltid fråga vad "tvinga på"
          </note>
          <note>
            betyder. Vi har gått in i ett gemensamt projekt, det vill säga
            EU-projektet. Där har vi regler, och vi kommer framför allt att
            få regler, för hur man ska närma lagstiftningar mot varandra,
            när det ska göras, hur de olika brottsbekämpande myndigheterna
            ska samarbeta. Vi ska kunna erkänna varandras beslut och använda
            dem i de olika länderna. Då kommer vi att få ge och ta. Om det
            är att "tvinga på" vet jag inte riktigt vad det betyder. Om det
            blir minimiregler i narkotikalagstiftningen kanske holländarna
            blir arga men vi blir glada. Hela EU-projektet är en fråga om
            att ge och ta.
          </note>
          <note type="speaker">
            Anf. 81 LEIF BJÖRNLOD (mp) replik:
          </note>
          <note>
            Herr talman! Det är alldeles riktigt. När vi hade omröstningen
            i samband med att vi skulle gå med i
          </note>
          <note>
            EU sades det att Sverige minsann skulle få bestämma en hel del
            självt. Man sade också att Sverige gick med i en process. Den
            processen har lett fram till att åtminstone jag finner att skjortan
            har blivit ganska trång när det gäller möjligheten för oss att
            själva få bestämma vilka regler vi har. Det senaste exemplet är
            alkohollagstiftningen. Där har jag fortfarande invändningar i
            fråga om anpassningen.
          </note>
          <note>
            Ser Susanne Eberstein att det finns en risk för att legitimiteten
            i lagstiftningen urholkas när folk ska ta till sig och acceptera
            en lagstiftning som inte stämmer överens med deras uppfattningar?
          </note>
          <note type="speaker">
            Anf. 82 SUSANNE EBERSTEIN (s) replik:
          </note>
          <note>
            Herr talman! Det är klart att det kan finnas väldiga risker att
            göra som Leif Björnlod säger, men det är inte det vi kommer att
            göra. Ibland känns det som att vissa av oss är rent främlingsfientliga
            när vi pratar om övriga Europa. Det är intressant. Allt är underbart
            i
          </note>
          <note>
            Sverige. Allt är avskyvärt i alla andra europeiska länder. Vi
            måste börja fundera över om det verkligen är så.
          </note>
          <note>
            (Leif Björnlod (mp): Den uppfattningen får stå för dig.)
          </note>
          <note type="speaker">
            Anf. 83 JOHAN PEHRSON (fp):
          </note>
          <note>
            Herr talman! Som liberal är jag glad för att vi har den här debatten.
            Ur demokratisk synvinkel är jag det därför att vi för en gångs
            skull diskuterar frågorna i ett framkantsperspektiv, innan allt
            är färdigt och vi måste säga ja eller nej i kammaren. Ur ett justitieutskottsperspektiv
            är jag det i fråga om rättstryggheten för medborgarna i EU, vilket
            är viktigt.
          </note>
          <note>
            Någon tidigare talare har lite hånfullt sagt att frihet, säkerhet
            och rättvisa är sådant som alltid missbrukas i politiska högtidstal.
            Ja, på vissa håll görs det det. Att vilja en sak är ganska enkelt,
            men att välja och fatta konkreta beslut är ganska tufft. Risken
            är att om vi inte går vidare med samarbetet, om vi inte ser till
            att vi fördjupar och effektiviserar samarbetet tillsammans med
            andra europeiska länder med folkvalda regeringar, folkvalda parlament,
            kommer vi att se en utveckling inom Europeiska unionen med mer
            brott, mer repression och mer otrygghet. Det tycker jag är betydligt
            värre.
          </note>
          <note>
            De brottsliga nätverken inom Europa, och för den delen hela världen,
            profiterar på terrorism, mord, människohandel, narkotikabrott
            och penningtvätt. De är sedan flera år etablerade inte minst inom
            EU. Från kriminellt håll utnyttjar man mycket gärna de öppna gränserna.
          </note>
          <note>
            Nu finns det mycket oro inför utvidgningen. En hel del saker
            kan säkert bli tuffare när anknytningsländerna så småningom kommer
            in som fullvärdiga medlemmar. Det hörde vi inte minst i utskottet
            när vi hade en utfrågning med folk som företräder
          </note>
          <note>
            Rikspolisstyrelsen, Europol och Eurojust.
          </note>
          <note>
            I ett internationellt perspektiv kommer scenariot för brottsligheten
            i Sverige och Europa att avgöras av ett antal saker. En av de
            två viktigaste är bland annat effektiviteten i samarbetet. Hur
            tar vi i EU:s medlemsländer tillsammans ansvar för att sätta tryck
            på och ta bort den svaghet som i dag finns med dåligt fokus och
            tröghet i att få det praktiska arbetet att fungera men också att
            införa de nya lagstiftningsakterna? Men det här gäller också nationellt.
          </note>
          <note>
            Vi i Sverige avgör till stor del själva om Sverige ska vara en
            frihamn för allsköns kriminalitet. Det har ingenting att göra
            med samarbetet. Det är vi i Sverige som fortfarande beslutar om
            vilka tvångsmedel vi ska ha. Här går det att se att det finns
            vissa tydliga tillkortakommanden hos den svenska regeringen. Det
            kan gälla buggning. Det kan gälla tydliga avgränsningar vid bevisprovokation.
            Det kan gälla regler för infiltration. Sverige ser självmant till
            att landet utgör en hamn för dem som vill bedriva kriminell verksamhet
            eftersom vi inte har tillräckligt kraftfulla medel att använda.
          </note>
          <note>
            I den här debatten är det viktigt att framhålla att regeringens
            självbild är något skev. Man vill gärna framstå som att man varit
            främst på att driva fram europeisk interaktion på området, att
            man jobbar hårt på att Sverige ska ligga i framkant. Men i praktiken
            har man nyligen officiellt tagit ställning och sagt att det är
            bra med samarbete och att det ska fördjupas.
          </note>
          <note>
            Man har tidigare sagt nej, nej till detta, och nu säger man ja,
            ja till detta. Det har skett om inte över en natt så i alla fall
            över ett halvårsskifte.
          </note>
          <note>
            De rättsliga frågorna inom Europeiska unionen har en bakgrund
            någon gång på 70-talet, när man insåg att med den alltmer fria
            marknaden ökade rörligheten och därmed de kriminella nätverken,
            och för den delen brottslingar som inte var organiserade och som
            utnyttjade gränserna och skillnaderna i nationernas lagstiftning.
          </note>
          <note>
            Det har varit trångt i beslutsprocessen, och det har varit segt
            i effektiviteten. Men nu finns det en ganska bred insikt om att
            vi måste gå vidare, och man ska slopa särlösningen med en tredje
            pelare, där allting har skett under mellanstatlighetens lov. Man
            lämnar den pelaren därför att det inte har varit effektivt. Det
            beror inte på att det har varit så bra, som någon talare tidigare
            lyfte fram. Man ser att vi måste göra detta till ett lika viktigt
            område som när vi ägnar oss åt handelspolitik eller miljöpolitik.
            Brottsligheten i Europa påverkar människor varje dag, och det
            är väldigt negativt.
          </note>
          <note>
            Konventet berör ett antal frågor som vi tar upp i justitieutskottets
            yttrande till KU och som finns med i betänkandet. Folkpartiet
            liberalerna tycker väldigt mycket på det här området. Vi har valt
            att skriva ett ganska övergripande betänkande, där vi lyfter fram
            både ja- och nej-positioner och argument. I alla förändringar
            måste man överväga och avväga vilken väg man ska gå.
          </note>
          <note>
            Vi har inte lämnat någon reservation från Folkpartiet liberalerna.
            Det betyder inte att vi tycker att det är jättebra med urvattnade
            papper. Jag yrkar i alla fall i detta läge bifall till majoritetens
            text i betänkandet.
          </note>
          <note>
            Jag ska nu utveckla de liberala positionerna i huvudsak.
          </note>
          <note>
            Vi tycker att det är bra med nya beslutsformer.
          </note>
          <note>
            Det är viktigt att man inför möjligheter till kvalificerad majoritet.
            Det är dock väldigt avgränsat, om man nogsamt läser vad konventet
            vill. Det är inte på alla områden, utan det är sådant som verkligen
            är gränsöverskridande, grova brott och som inte minst också berör
            unionens intressen. Sedan kan vi gärna från
          </note>
          <note>
            Folkpartiets håll lämna lite öppet för exakt var den kvalificerade
            majoriteten ska placeras. Flera talare har före mig verkligen
            framhållit vikten av att man inte bara funderar på folkmängd utan
            också ser till att små stater inte får alldeles för lite att säga
            till om.
          </note>
          <note>
            Riksdagens inflytande kommer på ett sätt att minska. Det formella
            kommer att minska. Men praktiskt finns det stora chanser att det
            kan öka, genom att vi inför ett early warning-system. Justitieutskottet
            kommer där, förutsätter jag, att ha chans att tycka till och säga
            till åt vilket håll vi ska gå och vad som är bra och dåligt i
            olika förslag som läggs. Det är väldigt viktigt att vi gör det.
          </note>
          <note>
            Just nu har vi en ordning i vårt parlament där vi har samlat
            alla EU-frågorna, som är väldigt många, i
          </note>
          <note>
            EU-nämnden. Där finns naturligtvis mycket skickliga och duktiga
            kolleger till oss, som är samlade här i salen just nu. Men det
            är ändå en övermäktig uppgift för en parlamentariker att ha koll
            på samtliga rättsområden inom EU. Det är inte möjligt. Därför
            ser jag gärna fram mot en ställning där vi själva i parlamentet
            blir mer aktiva i EU-frågorna, och inte bara låter konventet bli
            ett undantag utan jobbar mera med det.
          </note>
          <note>
            Det kan gälla till exempel hur vi behandlar grön- och vitböcker.
          </note>
          <note>
            När det gäller det straffrättsliga samarbetet handlar det om
            förtroende, om förståelse och om fokus.
          </note>
          <note>
            Här är det viktiga att vi har upprätthållit tanken på att ett
            ömsesidigt erkännande av domar och beslut ska gälla, att vi har
            ett förtroende. Det är inte alltid så lätt att ha detta, men vi
            måste göra allt vad vi kan och samlas kring viktiga gemensamma
            nämnare.
          </note>
          <note>
            Det betyder inte, vill jag understryka, som talare tidigare också
            har sagt, att allting överlåts. Men om det gäller kamp mot människohandel,
            penningtvätt, terrorism och så vidare är det frågor som vi måste
            lösa tillsammans. Det går inte att nationerna ensamma har helt
            olika lagstiftningar, där människor kan
          </note>
          <note>
            "shoppa runt" i sin brottslighet och planera sina brott från
            de länder som inte täcker in ett visst rekvisit.
          </note>
          <note>
            När det gäller polis- och åklagarsamarbetet framhålls i betänkandet
            att det krävs en viss överstatlighet.
          </note>
          <note>
            Jag tycker att det krävs en tydlig överstatlighet. Här hade jag
            gärna gått mycket längre - det kanske hade varit riktigt att vi
            från Folkpartiet hade reserverat oss.
          </note>
          <note>
            Det är självklart viktigt att här krävs beslut som drivs igenom,
            där man kommer åt och knäcker de brottsliga rättsnätverken. Det
            här är alltså nätverk som orsakar enormt många brottsoffer varje
            dag runtom i Europa och som orsakar enorma rättsförluster. Jag
            tycker att samtliga ledamöter i justitieutskottet alltid måste
            ha detta i fokus.
          </note>
          <note>
            Jag tycker också att det är trist att s-regeringen på flera håll
            redan har annonserat att man är mycket tveksam till den möjlighet
            som finns i framtiden i konventstanken, att inrätta en europeisk
            åklagarmyndighet som bara skulle kunna göras med enhällighet.
          </note>
          <note>
            Rätten finns alltid att säga nej om man inte skulle vilja. Men
            möjligheten att försöka planera lite längre slår man ju bort i
            detta fall, och det tycker vi är tråkigt.
          </note>
          <note>
            Jag saknar ett antal saker i den här debatten. Det är ett ganska
            omfattande brottsförebyggande arbete som sker inom EU. Vi som
            var med utskottet på besök i Bryssel och träffade flera företrädare
            för EU:s institutioner fick lära oss en hel del om det viktiga
            arbetet. Det är minst lika viktigt som det brottsbekämpande arbetet,
            att man har ett bra brottsförebyggande arbete vad gäller olika
            program, utbyten och att värdera bästa praxis. Det är mycket viktigt.
          </note>
          <note>
            Jag saknar också den tydliga debatten om rättssäkerhetsaspekten.
            Det är inte så att jag bara älskar att peka på de tvångsmedel
            som vi i Sverige saknar. Jag tycker också att rättssäkerhetsaspekterna
            borde debatteras mera. Här är det väldigt tråkigt att man har
            en omvänd ordning, att nu pratar vi om de här frågorna, men vi
            vet också att rättssäkerhetsgarantier och annat redan finns på
            grönböcker och det finns möjlighet att diskutera detta, men vi
            har valt att inte göra det i riksdagen. Jag skulle vilja lyfta
            upp det mera, men det får bli en annan debatt, herr talman.
          </note>
          <note>
            Folkpartiet har således inga reservationer, men vi har tydliga
            åsikter. Vi har valt att i detta helgarderingsbetänkande inte
            trycka så mycket på dem. Men jag kan notera att det finns andra
            partier som väldigt mycket mer har behov av att tala om att man
            i praktiken vill lämna EU. Det är i och för sig en nyttig upplysning
            till medborgarna.
          </note>
          <note type="speaker">
            Anf. 84 JOHAN LINANDER (c):
          </note>
          <note>
            Herr talman! Dagens debatt gäller frågor som har betydelse för
            Sverige och Europa under många år framöver. Debatten är viktig,
            och det är skönt att kunna konstatera att en stor del av Sveriges
            riksdag är relativt enig i de här frågorna.
          </note>
          <note>
            Jag vill börja med att yrka bifall till förslaget i det sammansatta
            konstitutions- och utrikesutskottets betänkande.
          </note>
          <note>
            Det är lätt att kritisera EU för olika saker. En del av kritiken
            har framförts här tidigare från Vänsterpartiet och Miljöpartiet.
            Men vi får inte glömma bort att EU-samarbetet också har inneburit
            en helt ny dimension i den gemensamma internationella brottsbekämpningen.
          </note>
          <note>
            Som centerpartist och decentralist vill jag givetvis att beslut
            ska fattas så nära dem som berörs av besluten som möjligt. Men
            vi här hemma i Sverige måste också inse att den internationella
            organiserade kriminaliteten måste kunna bekämpas genom internationellt
            välorganiserat samarbete.
          </note>
          <note>
            Inom de områden där medlemsstaterna överlåtit beslutsmakt till
            EU måste EU också vara effektivt i sitt beslutsfattande. Vi ska
            bestämma oss för vad som ska lämnas över, och när vi har lämnat
            över det ska
          </note>
          <note>
            EU vara effektivt i sitt beslutsfattande. Enhällighet och vetorätt
            är oftast inte ett effektivt sätt att besluta på, speciellt inte
            när EU kommer att innehålla 25
          </note>
          <note>
            medlemsstater.
          </note>
          <note>
            Därför är jag övertygad om att vi måste acceptera majoritetsbeslut
            i vissa fall, även om det kan komma att innebära att beslut fattas
            som vi i Sverige kanske egentligen inte skulle vilja vara med
            på. Det är att ge, och det är att ta.
          </note>
          <note>
            Herr talman! Dagens situation, när EU i princip kan utöka sin
            egen beslutsmakt, är allt annat än tillfredsställande. En av de
            allra viktigaste sakerna med konventsförslaget om den nya konstitutionen
            är att maktdelningen blir tydlig. Det ska vara klart vilka frågor
            som ligger på EU-nivå, och det ska vara klart vilka frågor som
            ligger på nationell nivå. Fördraget får inte på något sätt ge
            EU:s institutioner, speciellt inte inom det straffrättsliga området,
            en självständig möjlighet att utvidga unionens kompetens. Sådana
            utvidgningar ska bara kunna ske genom enhälliga beslut som ska
            ratificeras som föredragsändring.
          </note>
          <note>
            Som vi även tidigare har hört har harmoniseringen inom Europa
            inget egenvärde. En harmonisering är bara önskvärd i de situationer
            när harmoniseringen innebär ett mervärde som vi inte annars skulle
            kunna uppnå.
          </note>
          <note>
            Vi har faktiskt fått svaret från de två partier som inte vill
            ha en ytterligare harmonisering. De säger att de gärna hoppar
            över det här mervärdet, eftersom de tycker att det är viktigare
            att ha kvar all beslutsmakt här i Sverige.
          </note>
          <note>
            Jag tycker att framtidskonventets arbete har skett på ett ganska
            bra sätt, men givetvis har man invändningar, även vi från Centerpartiet.
            Jag tänkte nämna fem invändningar.
          </note>
          <note>
            Framför allt tycker jag att arbetet har forcerats fram. Det finns
            en vilja att komma till beslut alltför fort. Detta är stora konstitutionella
            förändringar, och den demokratiska förankringen måste få ta tid.
            Den är för viktig för att beslut ska forceras fram. Jag hoppas
            att man inte kommer att tvinga fram något beslut i regeringsförhandlingarna
            alltför tidigt. Det får gärna vänta ett helt år, för min del.
          </note>
          <note>
            Sedan tycker jag att medlemsstaternas initiativrätt inskränks
            i alltför stor grad om det ska krävas en fjärdedel av medlemsstaterna
            för att initiativet över huvud taget ska behandlas. Om man inte
            ska ha kvar initiativrätt för varje land borde det åtminstone
            räcka att förslaget är förankrat hos ett eller kanske två ytterligare
            länder, och sedan ska det behandlas. Är det inget bra förslag
            som får majoritet händer det ju inte mer i alla fall.
          </note>
          <note>
            Jag ska säga att jag har inte läst det allra senaste konventsförslaget,
            som tydligen kom i fredags. Jag beklagar detta. Jag använde pingsten
            till annat. Men jag tycker att det är för otydligt i fråga om
            när lagar ska användas och när ramlagar ska användas. Vi skulle
            i Sverige aldrig acceptera att det var otydligt i fråga om när
            vi ska grundlag, lag, förordning eller föreskrift. Men här verkar
            det på något sätt som att
          </note>
          <note>
            EU självt ska kunna bestämma när man kan ha en lag och när man
            kan ha en ramlag, och det är inte tillfredsställande.
          </note>
          <note>
            Förslaget om de nationella parlamentens kontroll av kommissionens
            förslag vad gäller subsidiaritet är bra men för svagt. Som förslaget
            ligger ska kommissionen ompröva sitt förslag om minst en fjärdedel
            av medlemsstaterna anser att subsidiariteten har kränkts, men
            det är inte tillräckligt, som jag ser det, eftersom kommissionen
            kan stå fast vid sitt förslag trots att den här fjärdedelen anser
            att subsidiariteten har kränkts.
          </note>
          <note>
            Det är ju medlemsländerna som har delegerat beslutsmakt uppåt
            till EU. Som jag ser det ska det då också vara medlemsländerna
            som har tolkningsföreträde när fördraget kränks. I så fall bör
            förslaget automatiskt dras tillbaka om en majoritet av de nationella
            parlamenten anser att kommissionen har gått utöver sin beslutsbefogenhet.
          </note>
          <note>
            Den sista invändningen har vi hört mycket om tidigare. Det gäller
            en gemensam europeisk åklagarmyndighet. Inte heller jag anser
            att det behövs. Därför bör inte den formulering som nu finns i
            konventsförslaget vara kvar.
          </note>
          <note>
            Herr talman! Sverige behöver EU-samarbetet. De som inte vill
            ha ett fungerande EU-samarbete med
          </note>
          <note>
            Europol och Eurojust måste nog vara ärliga och säga att motståndet
            mot detta innebär en sämre fungerande bekämpning av den internationella
            organiserade brottsligheten.
          </note>
          <note>
            Man kan säga att man ska göra detta på ett mellanstatligt sätt,
            men då har man också en skyldighet att precisera hur det skulle
            fungera, hur det skulle fungera lika effektivt med ett mellanstatligt
            samarbete som om vi flyttar över tredje pelarens frågor till första
            pelaren och får mer överstatlig beslutsmakt.
          </note>
          <note>
            Vi ska vara tydliga med att tvångsåtgärder mot enskilda i Sverige
            ska utföras av företrädare för svenska myndigheter, och formella
            processrättsliga åtgärder ska vidtas av nationell personal. Så
            ska det vara. Men Europol och Eurojust behövs, som jag ser det,
            för att på något sätt försöka få stopp på den internationella
            organiserade brottsligheten.
          </note>
          <note>
            Slutligen vill jag säga att visst har vi i Centerpartiet invändningar,
            men i grunden är vi positiva till konventets förslag, och vi är
            positiva till det sammansatta utskottsbetänkandet.
          </note>
          <note>
            Den gemensamma brottsbekämpningen kan förstärkas. Vi kan få ett
            stopp på EU:s möjligheter att utöka sig självt, och vi kan få
            en tydlig maktdelning mellan medlemsstaterna och EU.
          </note>
          <note type="speaker">
            Anf. 85 JOHAN PEHRSON (fp) replik:
          </note>
          <note>
            Herr talman! Jag skulle vilja passa på att gratulera
          </note>
          <note>
            Johan Linander och Centerpartiet som medlemmar i federalistklubben,
            även om detta med federalistisk decentralist kanske blir lite
            rörigt. I huvudsak känns det som att Centern börjar gå i rätt
            riktning. Det handlar om att erkänna att tydliga regler om vem
            som bestämmer vad inte är något hokus pokus som man ska vara rädd
            för, för att det ibland kläs med ett farligt
          </note>
          <note>
            F-ord. Det ska man inte vara rädd för.
          </note>
          <note>
            Jag har dock en fråga till Johan Linander. Den gäller möjligheten
            att ha en europeisk åklagare i framtiden om det skulle finnas
            ett behov. Observera att detta beslut bara kan fattas enhälligt.
            Man kan tänka sig att Sverige inte vill, att Danmark inte vill
            och så vidare. Varje nation kan säga nej. Då är det stoppat. Poängen
            när man skriver grundlagar - och det är ändå det som vi håller
            på med - är att de ska kunna gälla och hålla under så lång tid
            som möjligt, så att det inte är dags för nya regeringskonferenser
            och nya konvent hela tiden. Det ska vara en viss hållbarhet. Varför
            är ni i Centerpartiet rädda för en möjlighet i framtiden?
          </note>
          <note type="speaker">
            Anf. 86 JOHAN LINANDER (c) replik:
          </note>
          <note>
            Herr talman! Vi i Centerpartiet är inte rädda för möjligheter
            i framtiden - absolut inte. Men om vi i
          </note>
          <note>
            Sverige nu säger att paragrafen angående den europeiska åklagarmyndigheten
            ska finnas med i fördraget säger vi också indirekt att vi kan
            tänka oss det här. Så fungerar det internationella samarbetet.
            Det kommer att vara mycket svårare för Sverige att senare säga
            nej, om det nu kommer in i fördraget.
          </note>
          <note>
            Man kan också fråga sig varför vi i fördraget ska ta in en möjlig
            öppning för en framtida myndighet, som den europeiska åklagarmyndigheten.
            Varför ska man inte ta in en massa andra? Vi kanske ska skriva
            in samma saker om en gemensam europeisk tull eller gränspolis,
            att vill vi ha detta senare kan vi få det. Det finns ingen anledning
            att ta in en sådan här myndighet.
          </note>
          <note>
            När det gäller federalismen får vi väl se. Centerstämman i Umeå
            påbörjas på lördag, och då får vi se hur det slutar. Men det är
            möjligt att ni i Folkpartiet åtminstone skulle vara glada om vi
            vidhöll federalismens principer som partistyrelsen har skrivit
            i sitt yttrande.
          </note>
          <note type="speaker">
            Anf. 87 JOHAN PEHRSON (fp) replik:
          </note>
          <note>
            Herr talman! Jag hoppas inte att jag snart måste stå här och
            ta tillbaka mina gratulationer. Det vore väldigt tråkigt. Jag
            hoppas dock att Centerpartiet, som jag känner som ett parti som
            verkligen har en gedigen förankring hos medlemmarna, har pejlat
            av detta innan. Annars kan det bli en neslig reträtt, men det
            ska vi inte diskutera nu.
          </note>
          <note>
            Jag kan hålla med om de estetiska argumenten, att det ser konstigt
            ut att det just på detta område, när det gäller åklagare, ska
            kunna finnas en Europamyndighet. Men poängen är väl ändå att åklagare
            tar så pass mycket beslut vad gäller den gränsöverskridande brottsligheten.
            Det är ju osannolikt, åtminstone för oss som är sansade federalister,
            att vi ska kunna smälta ihop alla poliser till en enhet. Den operativa
            delen kommer i huvudsak, till 99,9 % att vara just nationell.
          </note>
          <note>
            Det här handlar just om att fatta besluten när det gäller kriminella
            nätverk som kanske finns i fem, sex, sju, åtta, nio, tio länder.
            Där måste det fattas ett beslut som då kan gälla i samtliga medlemsstater.
            Vi kanske inte har det behovet nu, men det kan mycket väl finnas.
            Men när det gäller det estetiska kan jag verkligen hålla med Centerpartiet
            och Johan Linander.
          </note>
          <note>
            Anf. 88 JOHAN LINANDER replik (c):
          </note>
          <note>
            Herr talman! Även utöver det estetiska är det, som jag ser det,
            att gå alldeles för långt att säga att vi ska ha en europeisk
            myndighet som har hand om rättsliga processer inom vårt land.
            Jag tror att den svenska åklagarmyndigheten kan klara av det här
            utan alltför mycket extra krångel. Som Eurojust håller på att
            byggas upp och som det förhoppningsvis kommer att fungera tror
            jag att det räcker till och att det inte behövs någon gemensam
            europeisk åklagarmyndighet.
          </note>
          <note type="speaker">
            Anf. 89 ALICE ÅSTRÖM (v) replik:
          </note>
          <note>
            Herr talman! Det var ett oerhört intressant anförande. Det var
            intressant att höra både om de fördelar som man ser och om bristerna
            och nackdelarna. Det var glädjande att höra att ett parti som
            är positivt till samarbetet också kan peka ut de problem och brister
            som finns. Men det var en sak som jag undrar lite över och där
            jag kanske var ouppmärksam. Det gäller frågan om den kvalificerade
            majoriteten på det sätt som det var i det gamla förslaget och
            att det bygger på antalet röster i rådet och befolkningsunderlaget.
          </note>
          <note>
            Hur ställer sig Centerpartiet till det? Det gör att de små länderna
            kommer på undantag på ett sätt som inte kan vara rimligt.
          </note>
          <note>
            Det var intressant att höra Centerpartiets tankar när det gäller
            subsidiaritetskontrollen, att man kanske också skulle hitta en
            annan gräns där kommissionen inte ska ha rätt att lägga det här.
            Det tror jag är någonting man kan ha med sig i den fortsatta diskussionen.
            Det här är ju en lösning som faktiskt stärker de nationella parlamenten
            men som inte gav parlamenten ett tillräckligt starkt skydd.
          </note>
          <note>
            Herr talman! Det återkommer ofta i debatten att man inte vill
            bekämpa den organiserade brottsligheten om man inte vill ha överstatlighet.
            Det är ganska viktigt att man läser Vänsterpartiets yttrande där
            vi säger att det är oerhört positivt att man vidareutvecklar samarbetet,
            att man ser till att man får kontakterna ute i verkligheten. Vänsterpartiet
            stod bakom att vi skulle införa Eurojust. Vi hade mycket större
            problem med Europol, eftersom det fanns en diskussion om huruvida
            de skulle ha operativa möjligheter. Där såg vi en oro i att få
            en operativ polismyndighet som också opererar på svenskt territorium.
            Men så har utvecklingen inte blivit. Vänsterpartiet hade fel i
            sina farhågor inför hur utvecklingen skulle kunna bli. Men vi
            tycker fortfarande att det är viktigt att diskutera när man lämnar
            över beslutanderätt eller inte.
          </note>
          <note type="speaker">
            Anf. 90 JOHAN LINANDER (c) replik:
          </note>
          <note>
            Herr talman! Det handlade om kvalificerad majoritet. Jag tror
            att vi är ganska överens i den här kammaren. Det hör kanske samman
            med att vi är ett litet land. Det är viktigare att betona antalet
            länder i stället för befolkningsmängden. Den diskussionen har
            vi haft i utskottet tidigare. Det fungerar inte om ett litet antal
            länder i Europa med mycket stor befolkning ska kunna bestämma
            över kanske 18-19 länder. Nu har det kommit till en kompromiss
            att det ska vara ett visst antal länder och ett visst antal av
            befolkningen.
          </note>
          <note>
            Men jag tycker inte heller att det är tillräckligt. Det borde
            vara ännu större betoning på medlemsstaternas antal och inte på
            befolkningsmängden.
          </note>
          <note>
            Det är möjligt att jag menade ett annat parti mer än Vänsterpartiet.
            Jag kanske tittade på Alice Åström, men det finns ett antal reservationer
            och särskilda yttranden i betänkandet. Jag vill ändå passa på
            och ställa frågan till Alice Åström. Hur skulle Europoloch Eurojustsamarbetet
            fungerat om man hade haft ett mellanstatligt samarbete? Skulle
            det vara lika effektivt då som i dag när vi har organisationerna
            uppbyggda inom EU och det blir en slags överstatlig beslutsbefogenhet?
          </note>
          <note type="speaker">
            Anf. 91 ALICE ÅSTRÖM (v) replik:
          </note>
          <note>
            Herr talman! Det är oerhört viktigt att peka på att
          </note>
          <note>
            Eurojust är en rent mellanstatlig organisation även om den är
            uppbyggd inom EU. Man kortar avståndet, ser till att man får de
            snabba kontakterna och de snabba mötena mellan de nationella åklagarmyndigheterna.
            Där har vi sett ett effektivt arbete som har gett resultat.
          </note>
          <note>
            När det gäller Europol är det mycket svårare. Det tycker jag
            att även förespråkarna borde granska lite noggrannare. Det är
            oerhört svårt att i dag se vilka fördelar man egentligen har haft
            med Europols arbete.
          </note>
          <note>
            I sina egna betänkanden och granskanden pekar de på att det finns
            massor med brister. De får inte in uppgifter från de nationella
            myndigheterna eftersom det inte finns en tilltro till arbetet.
            Från de nationella myndigheterna kommer det ofta kritik om att
            det underlag de får från Europol är alldeles för undermåligt och
            inte möjligt att använda.
          </note>
          <note>
            Det är oftast Vänsterpartiet och Miljöpartiet som är kritiska
            mot att hela tiden säga att man måste gå vidare och utveckla samarbetet
            och att man annars inte vill bekämpa brottsligheten. Någon gång
            vore det kanske på sin plats om de som är så starka förespråkare
            för det här också tydligt kunde visa och lägga på bordet hur man
            har kunnat bekämpa brottsligheten mer effektivt, hur man har lyckats
            och vilka resultat man fått. Det finns väldigt få resultat av
            det här. Snarare är man väldigt snabb att säga att det här inte
            är effektivt nog och att vi då måste ta nästa steg, att det här
            inte är effektivt nog och att vi då måste ta nästa beslut. Jag
            tror att vi också måste våga stanna upp och se om det blir en
            effektivitet i bekämpningen och inte bara bygga upp en byråkrati.
          </note>
          <note type="speaker">
            Anf. 92 JOHAN LINANDER (c) replik:
          </note>
          <note>
            Herr talman! Justitieutskottet har gjort besök i
          </note>
          <note>
            Bryssel och haft offentliga utfrågningar. Jag har upplevt att
            vi har fått besked om att Europol faktiskt har haft en god betydelse
            och kunnat hjälpa till i bekämpningen av den internationella brottsligheten.
            Det är fullt möjligt att vi inte har lyssnat med samma inriktning.
            Då kan man höra lite vad man själv önskar. Så är det tyvärr alltför
            ofta. Det är svårt att ha en debatt när man inte ens har samma
            definition av vad som är överstatlighet och mellanstatlighet.
            Det märker jag att vi inte har i den här debatten. Men den kommer
            att fortsätta även utanför de här talarstolarna.
          </note>
          <note>
            Jag ser fram emot det.
          </note>
          <note type="speaker">
            Anf. 93 ULF HOLM (mp):
          </note>
          <note>
            Herr talman! Detta betänkande från det sammansatta utskottet
            är mycket intressant. Jag har läst det ganska ordentligt. Det
            är intressant för vad som står i betänkandet men också för vad
            som inte står där. Det börjar med en allmän deklaration om att
            det rättsliga samarbetet i EU är ineffektivt och att beslutsprocessen
            för frågor i den tredje pelaren som kräver enhällighet och i vissa
            fall nationell ratifikation, det vill säga godkännande, är omständlig.
          </note>
          <note>
            Här sägs helt enkelt att demokratisk kontroll, legitimitet och
            inblandning inte passar in i det framtida
          </note>
          <note>
            EU. Därför verkar majoriteten vilja köpa EU-
          </note>
          <note>
            konventets förslag för att inte uppfattas som jobbiga och besvärliga
            inför andra EU-stater. Det är ett ganska dåligt argument. Miljöpartiet
            delar inte den åsikten. Demokrati kan vara jobbigt. Det kan ta
            tid. Men det är viktigt att det finns legitimitet för de beslut
            som fattas.
          </note>
          <note>
            Nästan samma argument använder departementsrådet Peter Strömberg
            på Justitiedepartementet när han vid en offentlig utfrågning den
            10 april förklarar varför regeringen inte kan lägga fram förslag
            på fullständiga lagändringar i samband med att rambeslut ska godkännas
            i riksdagen. Argumentet från Strömberg blir att "det är viktigt
            att behålla skyndsamheten i processen, så att man inte uppehåller
            andra medlemsländer".
          </note>
          <note>
            Nej, svenska riksdagsledamöter som är ansvariga inför väljarna
            ska inte få vetskap om den exakta lagstiftningen eftersom något
            EU-land kan uppfatta det som besvärligt att Sverige har en demokratisk
            process.
          </note>
          <note>
            Både det sammansatta utskottet och justitieutskottet återkommer
            ofta till begreppet subsidiaritetsprincipen, det vill säga närhetsprincipen,
            när man ska förklara att man dels är för mer överstatlighet på
            detta område, dels säger att EU inte ska få för mycket makt. Enligt
            mig finns det en övertro på detta EU-
          </note>
          <note>
            begrepp. Närhetsprincipen används inte i EU på det sätt som vi
            svenskar oftast skulle vilja.
          </note>
          <note>
            När jag själv satt i EU-parlamentet ställde jag en fråga till
            EU-kommissionen om hur ofta man använt sig av närhetsprincipen
            sedan den infördes. Svaret blev: inte en enda gång. Dessutom tillade
            EU-
          </note>
          <note>
            kommissionen något i stil med - jag kommer inte ihåg det ordagrant
            - att subsidiaritetsprincipen aldrig får användas som förevändning
            för att ifrågasätta de områden som EU fått befogenheter över.
          </note>
          <note>
            Så var det med den närhetsprincipen. Man ska aldrig kunna ompröva
            om EU fått kompetensen inom ett område. Det kanske inte är riktigt
            så närhetsprincipen används i Sverige.
          </note>
          <note>
            Här måste man också ställa frågan till andra partier, framför
            allt Socialdemokraterna: Vart tog statsminister Göran Perssons
            tal om att EU ska vara ett mellanstatligt samarbete vägen? Utskottet
            skrev förra året, står det i betänkandet, att EU i grunden är
            ett mellanstatligt samarbete. Men här lägger man sig nu och säger
            man på punkt efter punkt att överstatlighet kan vara okej inom
            detta område och inom detta. Det vore kanske dags för fler att
            vara ärliga som Folkpartiet och säga: Ja, vi är för överstatlighet
            och att EU
          </note>
          <note>
            utvecklas till en överstatlig organisation - punkt slut.
          </note>
          <note>
            Men tyvärr gör inte alla detta.
          </note>
          <note>
            Jag ser att jag måste börja runda av snart, men jag har ett stycke
            kvar som jag gärna skulle vilja ta upp.
          </note>
          <note>
            Det är väldigt intressanta frågor det här med EU, tycker jag.
            Det är synd att man inte satt i det utskottet.
          </note>
          <note>
            I EU utvecklas nu alltmer begreppet ömsesidigt erkännande av
            varandras avgöranden i rättsliga frågor och inrikesfrågor. Om
            en domstol eller annan rättslig myndighet i ett land beslutar
            något ska detta kunna verkställas i andra EU-länder. Det är ett
            mycket långtgående krav som kräver besinning. Här ställs den principiella
            frågan: Kan man lita på varandras rättsliga system?
          </note>
          <note>
            Ta exemplet med den svenske killen, Kalle Johansson tror jag
            han hette, som fängslades i Grekland för ett par år sedan. För
            att få ut honom från fängelset krävdes insatser på ganska hög
            nivå. Stjärnadvokaten
          </note>
          <note>
            Silbersky var inblandad och likaså justitieministern.
          </note>
          <note>
            Uppenbarligen litar då inte justitieminister Bodström på att
            rättssystemet är bra i Grekland. Litar man inte på detta krävs
            det att rättssystemen görs lika i alla
          </note>
          <note>
            EU-stater. Då har vi verkligen fått det som vi från
          </note>
          <note>
            Miljöpartiet ofta för fram: Vi har fått en EU-stat.
          </note>
          <note>
            Vill man inte ha denna utveckling måste man också säga nej till
            många av de frågor som nu läggs fram i EU-konventets förslag.
          </note>
          <note>
            Slutligen pratas det mycket om internationellt samarbete mot
            brottslighet. Vart tog Interpol vägen?
          </note>
          <note>
            Har vi redan fullständigt lagt ned det i Sveriges riksdag? Jag
            tycker att vi ska ha ett alleuropeiskt samarbete där vi kan samarbeta
            inte bara inom EU utan minst lika mycket runtomkring EU. Ett sådant
            mellanstatligt samarbete tror jag att vi skulle tjäna mycket på
            att fortsätta med.
          </note>
          <note type="speaker">
            Anf. 94 JOHAN PEHRSON (fp) replik:
          </note>
          <note>
            Herr talman! Ibland studsar man till i bänkarna, och det har
            jag just gjort. Ja, jag satt i en bänk.
          </note>
          <note>
            Ulf Holm och Miljöpartiet bär varje dag han reser sig upp ur
            sängen ansvaret för att vi har en av de sämst parlamentariskt
            förankrade regeringarna i hela
          </note>
          <note>
            Europa som styr vårt land. Följden av detta är att den svenska
            regeringen inte kan åka ned till EU:s ministerråd, vilken fråga
            det nu gäller, och känna att man förhandlar med fullt stöd. Det
            kan man inte göra.
          </note>
          <note>
            Miljöpartiet och Ulf Holm bär varje dag ansvaret för att denna
            äta-russinen-ur-kakan-politik fortsätter. I
          </note>
          <note>
            fråga om samarbete tycker ni att det räcker med de
          </note>
          <note>
            100-någonting olika punkter som ni ska samarbeta med regeringen
            om men som inte täcker fundamentala områden som EU-frågor.
          </note>
          <note>
            Så länge detta fortsätter lär den svenska regeringen vara väldigt
            bakbunden oavsett hur den ser ut. Vi kan inte ha det så. Det leder
            till demokratiskt underskott. Vi har haft ett antal rambeslut
            som har varit mycket tveksamma till innehåll och tydlighet när
            vi fattat beslutet. Sedan har vi sett lagstiftningen i efterhand,
            och vi har då, för att nu vara helt ärlig, bara haft att köpa
            innehållet när beslutet redan fattats.
          </note>
          <note>
            Jag tycker att det vore intressant om Ulf Holm kunde fundera
            på hur vi jobbar internt i parlamentet.
          </note>
          <note>
            Jag är inte den som tycker att vi bara ska gnälla på regeringen.
            Vi har den regering vi förtjänar i parlamentet; så enkelt är det.
            Jag tycker att det vore intressant om vi kunde styra upp detta
            lite och se över till exempel EU-nämnden.
          </note>
          <note>
            Titta på Finland - inte på deras arbetslöshet utan på att man
            där har ett parlament där EU-frågorna har en gedigen förankring
            rätt in i fackutskotten. Inte en grej får passera utan att fackutskotten
            har gett sitt tydliga godkännande. Här håller vi oss med tankar
            om att vi har superpolitiker i parlamentet som kan sitta i en
            EU-nämnd. Kan Ulf Holm tänka sig att medverka till att vi ändrar
            vår interna arbetsordning?
          </note>
          <note type="speaker">
            Anf. 95 ULF HOLM (mp) replik:
          </note>
          <note>
            Herr talman! I den sista frågan är vi helt och hållet överens.
            Läser man regeringens skrivelser från förra året kan man konstatera
            att endast ett utskott en gång har lämnat ett skriftligt yttrande
            till EU-nämnden, nämligen trafikutskottet, av alla de frågor som
            EU
          </note>
          <note>
            behandlar. Det är skam. Jag håller med fullständigt:
          </note>
          <note>
            EU-nämnden bör ha mindre makt, och makten ska finnas i fackutskotten.
            I fackutskotten har man kunskapen om de olika frågorna, och det
            är dit ministrarna i stor utsträckning borde bege sig för att
            förankra och samråda, inte till EU-nämnden. Vi klarar inte av
            att hålla koll på alla de hundratals frågor som behandlas där.
          </note>
          <note>
            När det gäller rambesluten finns det faktiskt en möjlighet för
            riksdagen att stoppa dessa genom att fem partier, kanske sex,
            går samman och säger nej.
          </note>
          <note>
            Hittills har dock detta inte inträffat eftersom det alltid har
            funnits något borgerligt parti, också Folkpartiet tror jag, som
            gått med på rambesluten när det väl kommit till kritan. Sist tror
            jag att det var bara Moderaterna som hade en reservation om att
            rambeslut principiellt inte är det bästa, och den håller jag fullständigt
            med om. Men så länge vissa partier inte bryr sig om detta får
            vi fortsätta med den ordning som tyvärr har utvecklats i Sveriges
            riksdag: Regeringen lägger fram rambeslut som godkänns, och så
            kommer lagstiftningen långt senare.
          </note>
          <note>
            Men det kanske är dags för oss att säga stopp och nej. Det kanske
            är dags för oss att ändra på hur vi behandlar EU-frågorna i riksdagen.
            Jag är gärna med på att träffa uppgörelser om sådana saker för
            att få en förbättrad förankring av EU-frågorna i riksdagen.
          </note>
          <note type="speaker">
            Anf. 96 JOHAN PEHRSON (fp) replik:
          </note>
          <note>
            Herr talman! Det är intressant att Ulf Holm här slänger ut lite
            krokar om att träffa andra uppgörelser än dem ni har med regeringen.
            Det är mycket spännande. Det är tydligen inte bara på andra kongresser
            som Centerpartiets som det händer saker, utan det gör det tydligen
            på Miljöpartiets också.
          </note>
          <note>
            Det här är dock ytterst allvarligt. Ulf Holm bär tillsammans
            med sitt parti ansvaret för att vi varje morgon vaknar med en
            regeringen som har en av de sämsta parlamentariska förankringarna
            i Europa. På många områden kanske den gör ett hyggligt jobb ändå,
            men när man åker ned till EU och förhandlar är detta ändå en enorm
            svaghet. Detta måste Ulf Holm fundera på hur han trivs med, för
            utan Ulf Holms stöd skulle inte det här problemet finnas på samma
            sätt.
          </note>
          <note>
            När det gäller rambesluten är de en kompromiss sedan Amsterdamfördraget,
            och de bär knepighetens prägel. Men hela tanken med att vi nu
            håller på med det här konventet är ju att vi ska avskaffa denna
            konstighet med rambeslut och mellanstatligt lullilull där man
            sedan ska sitta i telefon och försöka förankra ett rambeslut i
            EU-nämnden som saknar all demokratisk legitimitet. Hela tanken
            med det här betänkandet är ju att vi ska komma bort från detta
            konstiga, inte att vi ska behålla det. Men Ulf Holm vill ju behålla
            det eftersom han tänker rösta nej till alla de här förändringarna.
          </note>
          <note type="speaker">
            Anf. 97 ULF HOLM (mp) replik:
          </note>
          <note>
            Herr talman! Det är väldigt mycket jag kan hålla med om. Om fackutskotten
            hade haft mer att säga till om och om EU-nämnden faktiskt också
            hade speglat den majoritet som finns i riksdagen hade det inte
            varit några bekymmer. Tyvärr sprack Miljöpartiets förhoppningar
            där när Centern valde att inte gå med på att göra upp här i riksdagen
            om platserna i olika nämnder och utskott. Hade Centern hållit
            sig kvar vid den fempartitanke som fanns hade det inte varit några
            problem. Men skyll inte det misslyckandet på Miljöpartiet utan
            på Centern. Vi hade nämligen tänkt på den saken. Då skulle vi
            ha kunnat ha en helt annan styrning på EU-nämnden och de frågorna.
          </note>
          <note>
            Sedan är allting inte dåligt här. Det finns faktiskt några bra
            saker som jag noterat. Ni konstaterar till exempel att den här
            gummiparagrafen inte ska tillämpas på det straffrättsliga området,
            det vill säga artikel
          </note>
          <note>
            16 i det nya EU-konventsfördraget. Det är ju jättebra!
          </note>
          <note>
            Det finns bra saker också. Jag väljer att ta fram det som är
            dåligt, och det är jäkligt sunt att vara skeptisk och ifrågasättande
            när det gäller maktfrågor.
          </note>
          <note type="speaker">
            Anf. 98 JOHAN LINANDER (c) replik:
          </note>
          <note>
            Herr talman! Det är möjligt att Ulf Holm tycker att det är sunt
            att vara skeptisk, men det är betydligt roligare att vara positiv
            till saker och ting.
          </note>
          <note>
            Jag tänker inte kommentera förhandlingarna i höstas eftersom
            jag inte tycker att det har riktigt med just det här betänkandet
            att göra. Jag beklagar att det kom upp i den här debatten.
          </note>
          <note>
            Ulf Holm sade att vi accepterar dessa konventsförslag eller att
            vi går med på detta för att inte vara besvärliga och därför att
            vi inte vill göra oss ovänner med några andra medlemsstater. Så
            är det givetvis inte. Vi vill förändra EU i den riktning som konventet
            målar upp därför att vi vill ha ett bättre EU, ett EU
          </note>
          <note>
            med tydlig maktdelning och ett EU som är effektivt i sitt beslutsfattande
            i de frågor och på de områden som vi har överlåtit till EU. Det
            är därför som vi vill göra dessa förändringar, inte för att inte
            vara besvärliga.
          </note>
          <note>
            Jag har full respekt för att ni i Miljöpartiet inte vill ha något
            EU-samarbete, inte ens för att stärka kampen mot den gränsöverskridande
            brottsligheten. För min del tycker jag att det är bättre att vara
            med än att vända ryggen till, att vara med och göra allt vad vi
            faktiskt kan för att stärka kampen mot den internationella organiserade
            kriminaliteten. Det är det som det här handlar om. Det är det
            som vi borde debattera.
          </note>
          <note type="speaker">
            Anf. 99 ULF HOLM (mp) replik:
          </note>
          <note>
            Herr talman! Det är det här ordet effektivitet som genomsyrar
            många debattörer och även betänkandet -
          </note>
          <note>
            vi måste vara effektiva. Men effektiviteten kan ju ha ett pris
            också, och det är rättssäkerheten. Den tycker jag att man kanske
            har behandlat mindre noga i detta betänkande. Jag tror att det
            var Johan Pehrson som nämnde att man i detta betänkande tar upp
            bara föroch nackdelar. Det är ett väldigt ovanligt betänkande
            ur den aspekten, vilket jag tycker är väldigt bra. Men jag tycker
            att man har missat lite beträffande just frågan om rättssäkerheten.
            Om det handlar om effektivitet ska man ju påskynda en process
            för att göra den bättre, brukar man säga. Men vilka effekter har
            det på myndighetsutövningen och rättssäkerheten i
          </note>
          <note>
            Sverige? Det har man inte studerat tillräckligt. Nu är detta
            redan delvis inaktuellt eftersom det har kommit ett nytt konventsförslag.
            Men man kan ändå säga att detta genomsyrar problematiken.
          </note>
          <note>
            Miljöpartiet är för ett internationellt samarbete mot brottslighet.
            Vi har aldrig sagt någonting annat.
          </note>
          <note>
            Frågan är bara om det som händer i EU nu är det bästa sättet.
            Finns det andra alternativ som man måste kunna väga? Här vägs
            bara ett alternativ, för eller emot. Finns det inga andra möjligheter
            att effektivt bekämpa brottsligheten än inom EU, och finns all
            brottslighet bara i EU? Det finns tyvärr faktiskt brottslighet
            i andra länder runtomkring också, och då måste vi kanske samarbeta
            med dessa länder också på något sätt. Den tanken vill Miljöpartiet
            gärna utveckla närmare och inte lägga allt krut på EU.
          </note>
          <note type="speaker">
            Anf. 100 JOHAN LINANDER (c) replik:
          </note>
          <note>
            Herr talman! Givetvis ska vi även ha samarbete utanför EU. Det
            får inte blir så - där har Miljöpartiet ofta rätt i sin kritik
            - att EU sluter sig till att bara tänka på EU och inte på vad
            som händer utanför unionen.
          </note>
          <note>
            Om vi talar om effektivitet igen kan jag säga att om det är några
            som är effektiva så är det de kriminella organisationerna. De
            är oerhört effektiva. De hittar alla möjligheter för att kringgå
            luckor i de europeiska ländernas lagstiftning. Vi behöver samordna
            vårt arbete så att dessa luckor inte finns och så att vi kan ha
            denna gemensamma bekämpningen, annars innebär det ju att vi gör
            saker i Sverige och att man kanske gör saker i en massa andra
            länder, men om det finns en fristad i ett annat land inom unionen
            har vi inte vunnit något med vår kamp i Sverige. Därför måste
            vi samordna vårt arbete och faktiskt bli effektivare. Så länge
            bekämpningen av kriminaliteten är mindre effektiv än de kriminella
            organisationerna kommer vi att vara ett steg efter. I dag är vi
            minst ett steg efter. Och det måste vi göra någonting åt.
          </note>
          <note>
            Miljöpartiet säger att det kanske finns andra alternativ. Vi
            väntar på dem, och vi lyssnar gärna på era förslag till alternativ.
            Men säg inte bara att vi i stället ska ha ett mellanstatligt samarbete.
            Det är att göra det alldeles för lätt för sig. Ni måste precisera
            er lite mer än så.
          </note>
          <note type="speaker">
            Anf. 101 ULF HOLM (mp) replik:
          </note>
          <note>
            Herr talman! Miljöpartiet tycker givetvis inte att
          </note>
          <note>
            Sverige ska vara något slags fristad för brottsligheten.
          </note>
          <note>
            Naturligtvis är det inte så. Jag håller med om mycket av det
            som Johan Linander sade om att brottslingar på något sätt alltid
            ligger steget före. Det kommer de nog att fortsätta att göra även
            med alla de förändringar som du vill ha genomförda i EU.
          </note>
          <note>
            Men vad jag pekar på är att den här effektiviteten också kan
            ha ett pris och att man måste tänka efter hur man ska försöka
            förhindra oklarheter. Det finns en hel radda med oklarheter i
            konventets arbete - hur stor makt och hur stort kompetensområde
            ska EG-
          </note>
          <note>
            domstolen ha? Det har inte klart framgått här. Ändå säger partierna
            här ett efter ett att det är jättebra förslag och att vi nog borde
            gå med på det. Men man måste titta på konsekvenserna av det för
            att sedan kunna svara på om detta är priset som man är beredd
            att betala eller inte. Men jag uppfattar att många inte gör det
            utan bara sitter som nickedockor i fråga om
          </note>
          <note>
            EU och säger att det kanske är ganska bra. Det är detta som jag
            vill sätta fingret på här.
          </note>
          <note>
            Johan Linander talar mycket om att vi ska samordna våra resurser.
            Jag har ingenting emot samordning eller samarbete. Men det som
            jag har något emot är när man lägger beslutanderätten på ett ställe
            där vi kan bli överkörda på område efter område och där man dessutom
            inte har gjort klart vilka kompetensområden som ska gälla. Då
            är det rättsosäkerhet, och det är det som jag flaggar för att
            vi kommer att säga nej till om vi inte kan se en förändring på
            detta område. Men det är möjligt att regeringskonferensen kommer
            att bringa klarhet på dessa punkter så att vi kanske blir överens
            längre fram. Men i dagsläget, och det är det som vi nu diskuterar,
            är det varningens tecken för vad som håller på att hända inom
            detta område.
          </note>
          <note type="speaker">
            Anf. 102 RAGNWI MARCELIND (kd):
          </note>
          <note>
            Herr talman! En av de stora utmaningarna för framtidskonventet
            har varit att föreslå reformer i fråga om det rättsliga samarbetet
            och inrikessamarbetet.
          </note>
          <note>
            Här har frågorna om polissamarbete och straffrättsligt arbete
            haft stor betydelse. Bakgrunden till det har vi hört lite om i
            dag, att det finns ett mervärde i att vidta gemensamma åtgärder
            för att bekämpa kriminaliteten.
          </note>
          <note>
            Kampen mot den organiserade brottsligheten har en central betydelse
            för möjligheterna att inom EU
          </note>
          <note>
            förverkliga "ett område av frihet, säkerhet och rättvisa". För
            att vi ska kunna fördjupa den europeiska integrationen måste medlemsstaterna
            ha förtroende för varandras kapacitet att exempelvis hantera allvarliga
            brott och grova brottslingar.
          </note>
          <note>
            Europa och omvärlden utmanas i dag av historiens mest välorganiserade
            kriminalitet. Denna har utvecklats på internationell nivå i en
            högst oroande takt, både i omfattning och i komplexitet och utgör
            ett allvarligt hot både mot samhället och mot individer.
          </note>
          <note>
            Denna internationella brottslighet är modernt utrustad, förfogar
            över mycket stora resurser och opererar gränslöst. Men våra brottsbekämpande
            myndigheter är hänvisade till att framför allt bedriva sitt arbete
            nationalstatligt. Därför tycker Kristdemokraterna att det rättsliga
            samarbetet är nödvändigt, och vi ställer oss positiva till det
            nuvarande samarbetet inom tredje pelaren. Och vi anser att det
            är riktigt att avskaffa pelarsystemet, vilket vi på sikt tror
            kommer att ge ett enklare sammanhang och förfarande. Den grova
            gränsöverskridande brottsligheten måste bekämpas även på ett gränsöverskridande
            sätt. Det får däremot aldrig riskera rättssäkerheten varför också
            beslutsprocessen har en stor betydelse.
          </note>
          <note>
            Vid vår hearing sade Christer Ekberg att det gränsöverskridande
            samarbetet är nödvändigt även om också han kunde se en rad hinder.
            Han nämnde bland annat skillnader i organisationsstrukturen inom
            polisorganisationerna, och han sade att byråkratin är alldeles
            för omfattande. Byråkrati, komplicerade bestämmelser och organisationer
            befrämjar inte samarbetet. Han sade också att länken mellan polis
            och åklagare måste bli mer effektiv.
          </note>
          <note>
            När det gäller harmoniseringen av straffprocessrätten menar Kristdemokraterna
            att det straffrättsliga samarbetet måste vidareutvecklas. Även
            med ett effektivt straffrättsligt samarbete är det svårt att hantera
            sådana komplexa problem som den organiserade brottsligheten och
            terrorismen, om det inte samtidigt sker en tillnärmning av medlemsstaternas
            lagstiftning på området och en förenkling av till exempel de procedurer
            som tillämpas.
          </note>
          <note>
            När man talar om brottsbekämpningen får man inte glömma bort
            den roll som det rättsliga samarbetet spelar. När polisens och
            tullens arbete är klart ska åklagarna, advokaterna och domstolarna
            ta vid, och alla instansers arbete påverkas och försvåras av att
            brottsligheten blir alltmer gränsöverskridande. Polis och åklagare
            behöver moderna och effektiva verktyg för att kunna samarbeta
            med kollegerna i andra medlemsländer.
          </note>
          <note>
            Jag är medveten om, och jag tror att alla i kammaren känner så,
            att det är viktigt att vi får diskutera de framtida beslutsformerna
            på ett mycket mer djuplodat sätt än vi har gjort, trots att vi
            har hållit på väldigt länge.
          </note>
          <note>
            Jag måste till sist säga att det känns väldigt märkligt att höra
            en del inlägg här i kammaren. Alice
          </note>
          <note>
            Åström sade minst två gånger i sitt anförande: Att försöka jämka
            samman de olika ländernas rättssystem kan leda till att hela rättssystemet
            havererar. Men vad har Alice Åström att erbjuda i stället? Leif
            Björnlod sade så här: Är det ingen som kan tala om några visioner?
            Men vad hade han för visioner själv att måla ut? Det var nattsvart.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 103 ULF HOLM (mp):
          </note>
          <note>
            Herr talman! Jag glömde att yrka bifall till den reservation
            som Miljöpartiet har, reservation nr 3, vilket jag gör nu.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 8 §.)
          </note>
          <note>
            7 § Verksamheten inom Europeiska unionen under 2002
          </note>
          <note>
            Föredrogs utrikesutskottets betänkande 2002/03:UU10
          </note>
          <note>
            Verksamheten inom Europeiska unionen under 2002
          </note>
          <note>
            (skr. 2002/03:60).
          </note>
          <note type="speaker">
            Anf. 104 KENT HÄRSTEDT (s):
          </note>
          <note>
            Herr talman! Jag har blivit ombedd att inleda debatten på detta
            område.
          </note>
          <note>
            Skrivelsen 2002/03:60 Berättelse om verksamheten inom Europeiska
            unionen under 2002 behandlas i utrikesutskottets betänkande 10.
            I utskottets betänkande hanteras skrivelsen och ett antal motioner
            från den allmänna motionstiden 2002/03 som innehåller yrkanden
            avseende samarbetet inom den europeiska unionen. Med anledning
            av skrivelsen 2002/03:60 har en motion väckts, vilken också behandlas
            i betänkandet. Övriga utskott samt EU-nämnden har haft möjlighet
            att yttra sig över skrivelsen.
          </note>
          <note>
            Utrikesutskottet har erhållit motioner och yttranden över skrivelsen
            från konstitutionsutskottet, skatteutskottet, trafikutskottet
            och EU-nämnden.
          </note>
          <note>
            Utrikesutskottet har målsättningen att årligen under den innevarande
            mandatperioden genomföra en fördjupad behandling av något eller
            några av unionens samarbetsområden. I föreliggande betänkande
            är frågor kring den europeiska unionens säkerhets- och försvarspolitiska
            områden, ESFP, samt sysselsättningsfrågorna föremål för en fördjupad
            behandling.
          </note>
          <note>
            Utrikesutskottet tar även upp frågor som gäller övriga samarbetsområden
            i anslutning till de motioner som har väckts. Till följd av utvidgningsförhandlingarna,
            som avslutades i december 2002, har även frågor kring utvidgningen
            och samarbetet med de blivande grannländerna i öster givits ett
            stort utrymme i betänkandet.
          </note>
          <note>
            Initialt tar utrikesutskottet upp frågor kring utvidgningen och
            unionens grannlandsrelationer. Därefter behandlas GUSP- och ESFP-frågor.
            De avslutande avsnitten tar upp frågor som rör samarbetet inom
            den europeiska gemenskapen och utrikesutskottets ställningstagande,
            vilket i denna del till stor del bygger på yttranden från berörda
            fackutskott.
          </note>
          <note>
            I betänkandet behandlas även faktapromemorian
          </note>
          <note>
            2002/03:FPM72 från Regeringskansliet under beteckningen Kommissionens
            meddelande om ett utvidgat europeiskt gemenskap.
          </note>
          <note>
            Herr talman! Betänkandet innehåller även övergripande observationer
            om vad som har hänt i EU-
          </note>
          <note>
            samarbetet under 2002. Det präglas framför allt av utvidgningsprocessen.
            Betänkandet innehåller närmast en odyssé av olika intressanta
            och viktiga händelser och beslut som fattats. Jag tänker nämna
            bara några.
          </note>
          <note>
            Även om tyngdpunkten i betänkandet ligger på sysselsättnings-,
            försvars- och säkerhetspolitiska områden nämns även att man arbetat
            med förbindelserna mellan EU och Ryssland. Man har arbetat vidare
            med att etablera ett gemensamt europeiskt ekonomiskt område och
            enas om villkoren för resande mellan Kaliningrad och övriga Ryssland.
            Man fortsatte förhandlingarna om ett avtal om ett straffrättsligt
            samarbete mellan EU och USA. Vad gäller civilrättsligt samarbete
            inriktades arbetet på att förenkla och effektivisera samarbetet
            inom EU. Gemenskapsmekanismer inom räddningstjänsten utvecklades
            för samordning av katastrofinsatser, som inrättades 2001
          </note>
          <note>
            och togs i bruk under föregående år. Sysselsättningsfrågan har
            fortsatt att ha en hög prioritet, och man samlades kring ett folkhälsoprogram.
            Jag skulle kunna nämna ytterligare många fler områden.
          </note>
          <note>
            Utrikesutskottet föreslår med anledning av de motionsyrkanden
            som lagts fram att riksdagen tillställer regeringen ett tillkännagivande
            som gäller öppenhetsfrågor i unionens institutioner. Övriga motionsyrkanden
            avstyrks av utskottet. Reservationer och särskilda yttranden har
            i enskilda avsnitt i betänkandet lämnats av Moderata samlingspartiet,
            Folkpartiet, Kristdemokraterna, Vänsterpartiet och Centerpartiet.
          </note>
          <note type="speaker">
            Anf. 105 GÖRAN LENNMARKER (m):
          </note>
          <note>
            Herr talman! Detta betänkande handlar i allt väsentligt om skrivelsen
            om EU. Den refererar vad som har skett under föregående året,
            precis som Kent
          </note>
          <note>
            Härstedt just presenterade. Det finns inte så mycket att säga
            om det, vi ska inte ta upp gamla strider. Däremot behandlas ett
            antal motioner, och jag tänkte ta upp några frågor som jag tycker
            är särskilt viktiga.
          </note>
          <note>
            Det ena är, och här råder en bred borgerlig enighet, att när
            det gäller de nya kandidatländerna ska anslutningsländerna redan
            från första dagen ta del av den fria rörligheten. Det är en central
            princip inom
          </note>
          <note>
            EU att man rör sig fritt över gränserna. Det är särskilt viktigt
            att vi vidhåller detta. Det var faktiskt Sveriges position under
            medlemskapsförhandlingarna. Vi företrädde den linjen mycket hårt
            under förhandlingarna med kandidatländerna. Då vore det alldeles
            fel att i efterhand försöka uttunna eller fördröja det.
          </note>
          <note>
            Den andra punkten, herr talman, gäller något som jag är lite
            bekymrad över. Det gäller EU:s krishantering, som ska ske enligt
            FN-stadgans principer. Så står det, och det är viktigt. Men utskottet
            gör faktiskt en tolkning som jag blir mycket bekymrad över. Man
            säger att skrivningarna ska uttolkas så att ett beslut i
          </note>
          <note>
            FN:s säkerhetsråd ska föreligga som grund för unionens deltagande
            i fredsskapande insatser. Nu må man faktiskt stanna upp ett ögonblick.
            Vad händer om det sker ett grovt brott mot FN-stadgans principer,
            låt oss säga ett folkmord som i Rwanda i mitten av 90-talet?
          </note>
          <note>
            Om då FN:s säkerhetsråd, som förvisso har ansvaret för att garantera
            internationell fred och säkerhet, misslyckas i sin uppgift, antingen
            genom ett veto eller, som faktiskt skedde i Rwanda, genom ren
            passivitet - alla tittade bort - är EU därmed, eller för den delen
            Sverige, förhindrad att motverka ett folkmord som vi enligt en
            FN-konvention är förpliktade att motverka? Jag tror att konventionen
            är från slutet av
          </note>
          <note>
            40-talet, naturligt nog mot bakgrund av att FN bildades i en
            tid när folkmord hade skett i stor skala.
          </note>
          <note>
            Så här kan man faktiskt inte hantera frågan. Självklart måste
            vi ha möjlighet att i FN-stadgans anda motverka grova brott mot
            FN-stadgans principer, även i en situation där säkerhetsrådet
            inte förmår att uppfylla sitt ansvar. Och vi har flera gånger
            upplevt, inte minst under 1990-talet, att säkerhetsrådet inte
            har förmått att uppfylla sitt ansvar. Det har oftast handlat om
            veto som har gjort att säkerhetsrådet har lamslagits eller som
            sagt i Rwandafallet, där alla i säkerhetsrådet tittade någon annanstans
            därför att ingen hade lust att ta ansvar för att motverka denna
            katastrof. På den här punkten är det verkligen viktigt att vi
            vidhåller det som faktiskt ligger till grund för den här formuleringen
            i FN, att FN:s principer inte bara är det som står i FN-stadgan,
            utan att det också är många andra viktiga humanitära principer
            som FN har att skydda.
          </note>
          <note>
            Det finns ytterligare några frågor som är viktiga för oss moderater.
            Det är kapaciteten för krishantering och fredsbevarande, som vi
            har haft en debatt om tidigare i dag. Vi vidhåller att vi från
            Sveriges sida måste öka vår kapacitet för krishantering. Det gäller
            inte bara Sverige, utan det gäller praktiskt taget alla europeiska
            länder. Det är ett stort behov av krishantering runtom i världen.
            Vi har alldeles för små resurser sammantaget. Det kommer väl sedan
            att bli en debatt om Kongo som kommer att visa att även där har
            vi för små resurser, även om vi kanske kan skicka 70
          </note>
          <note>
            man dit. Men det blir en senare fråga. Vidare gäller det Afghanistan
            och att vi måste ta över på Balkan.
          </note>
          <note>
            Och det kan bli behov av större insatser i Afrika.
          </note>
          <note>
            Det är två andra frågor som är viktiga. Den ena gäller klimatmålet.
            Igen och återigen bortser man i många EU-sammanhang och faktiskt
            även i svenska riksdagen från kärnkraftens roll. Man kan inte
            å ena sidan hävda att det är viktigt att snabbast möjligt tillgodose
            Kyotomålen och å andra sidan hävda att man de facto ska öka utsläppen
            av koldioxid från fossila bränslen. Man måste faktiskt ha en ärlig
            och korrekt syn. EU-kommissionen har ett alternativ där kärnkraften
            i Europa avvecklas. Då skulle det bli en våldsam ökning av utsläppen
            av koldioxid.
          </note>
          <note>
            Slutligen, herr talman, bör TV-direktivet avskaffas i EU. Vi
            tvingades ju att acceptera det när vi gick in i EU. Det fanns
            där och var med i våra medlemskapsförhandlingar. Men det är faktiskt
            inte rimligt att man i dagens läge ska reglera TV-stationers programsammansättning.
            Det kan de faktiskt få göra själva.
          </note>
          <note>
            Med detta vill jag yrka bifall till reservation nr 9.
          </note>
          <note type="speaker">
            Anf. 106 CARL B HAMILTON (fp):
          </note>
          <note>
            Herr talman! Låt mig börja med att yrka bifall till reservationerna
            3 och 10.
          </note>
          <note>
            Det som har förändrat den europeiska unionen och
          </note>
          <note>
            Europas politiska karta under senare tid är naturligtvis EU:s
            östutvidgning. 80 miljoner européer har ingått anslutningsavtal.
            Tio nya länder kommer med.
          </note>
          <note>
            De flesta av dessa har nu röstat ja till att landet ska gå med
            i EU. Malta röstade den 8 mars, Slovenien den
          </note>
          <note>
            23 mars, Cypern den 30 mars, Ungern den 12 april,
          </note>
          <note>
            Litauen den 11 maj, Slovakien den 17 maj, Polen den
          </note>
          <note>
            8 juni. Sedan kommer Tjeckien att rösta den 16 juni,
          </note>
          <note>
            Estland den 14 september och Lettland den
          </note>
          <note>
            20 september. Det är en imponerande lista. När andra länder röstar
            ja vill två av riksdagens partier, Miljöpartiet och Vänsterpartiet,
            att Sverige ska rösta nej, nämligen den 14 september.
          </note>
          <note>
            De här röstresultaten och EU:s östutvidgning visar att ett annat
            Europa är möjligt - ett Europa som bygger på samarbete, demokrati
            och respekt för mänskliga rättigheter.
          </note>
          <note>
            Det är uppenbart att Vänsterpartiet och Miljöpartiet inte har
            begripit något av det som dessa tio länder och de tidigare EU-länderna
            har fattat. När dessa tio länder nu går med i EU aktualiseras
            en fråga som har blivit alltmer central, nämligen vad som är målet
            med
          </note>
          <note>
            Miljöpartiets och Vänsterpartiets EU-politik. Ska
          </note>
          <note>
            Sverige lämna Europeiska unionen?
          </note>
          <note>
            Det finns också möjlighet att göra detta nu med den nya artikeln
            59 i fördraget. Där finns en utträdesklausul som lyder så här:
            Varje medlemsstat får i enlighet med sina konstitutionella bestämmelser
            besluta att utträda ur Europeiska unionen.
          </note>
          <note>
            Vänsterpartiets mål är, och jag läser nu från det
          </note>
          <note>
            EU-politiska programmet den 23-24 januari 1999, och det gäller
            fortfarande, att vi arbetar för att underifrån bygga ett demokratiskt
            samarbete i hela Europa och globalt. Demokratins huvudprincip
            strider mot
          </note>
          <note>
            EU:s modell för överstatlighet. För Vänsterpartiet är valet självklart.
            Vi förordar mellanstatliga lösningar på Europas problem. Det är
            alltså helt glasklart att
          </note>
          <note>
            Vänsterpartiet vill att vi ska lämna den europeiska unionen.
          </note>
          <note>
            Då är frågan till Vänsterpartiet för det första:
          </note>
          <note>
            Kommer Vänsterpartiet att aktivera artikel 59 som nu finns? Kan
            vi se fram emot motioner som hänvisar till artikel 59 och kräver
            svenskt utträde? Finns det något svar på dessa frågor från Vänsterpartiet?
          </note>
          <note>
            För det andra, som ett steg på vägen, kommer
          </note>
          <note>
            Vänsterpartiet att yrka på att Sverige ska lämna EU:s tillväxt-
            och stabilitetspakt? Bör Sverige utträda ur denna pakt? Det är
            min fråga till Vänsterpartiet.
          </note>
          <note>
            Den här frågan har blivit aktuell i samband med diskussionerna
            om de långsiktiga konsekvenserna av ett nej den 14 september.
            Och här finns en stor vaghet hos Vänsterpartiet men framför allt
            hos Miljöpartiet.
          </note>
          <note>
            Miljöpartiet skulle ju från början vara ett annorlunda och bättre
            parti, men efter Per Gahrtons taktiserande uttalande vid Miljöpartiets
            kongress framstår nu partiet som solkigare och mer taktiserande
            än andra i EU-frågan. Partiet klagar ju i andra sammanhang inom
            EU-samarbetet på slutenhet, brist på offentlighet och på hemlighetsmakeri
            både i kommissionen och i ECB. Men när det gäller den egna inställningen
            finns det inga krav på öppenhet eller insyn. Jag tycker att Miljöpartiet
            bör börja med att sopa rent framför egen dörr, och de kan börja
            här och nu.
          </note>
          <note>
            Miljöpartiet vill ju att Sverige ska lämna EU. Man har sagt i
            sitt partiprogram från hösten 2001 att folkomröstningsbeslutet
            från 1994 ska rivas upp, att en ny folkomröstning ska ordnas och
            - vilket är mest intressant i sammanhanget - Miljöpartiet arbetar
            nu fortlöpande och aktivt för att hitta nya och bättre former
            för det framtida mellanstatliga samarbetet som är Miljöpartiets
            alternativ till EU. Då är frågan varför man döljer detta, varför
            det är en sådan brist på öppenhet, varför det är en sådan slutenhet
            om vad resultaten av detta fortlöpande och aktiva arbete är inom
            Miljöpartiet. Vi som är utanför tycker att detta påminner om de
            värsta avarterna inom hemlighetsmakeri.
          </note>
          <note>
            Med eller utan utträdesklausul är också frågan till
          </note>
          <note>
            Miljöpartiet huruvida Sverige bör lämna tillväxt- och stabilitetspakten
            som ett steg på vägen. Och igen till
          </note>
          <note>
            Miljöpartiet: Kommer ni att använda er av den nya artikel 59
            som möjliggör utträde för ett land ur EU?
          </note>
          <note>
            Till sist, herr talman, har jag en fråga till Holger
          </note>
          <note>
            Gustafsson, och den gäller partiets inställning i utrikes- och
            säkerhetspolitiken. Jag tycker nämligen att det finns en motsättning
            mellan två reservationer från
          </note>
          <note>
            Kristdemokraterna.
          </note>
          <note>
            Under punkt 13 står det så här: Europeiska unionen måste ta ett
            ökat ansvar för sin säkerhet. Framtida hot mot säkerheten i Europa
            bör företrädesvis lösas och hanteras gemensamt inom ett utvidgat
            EU. Där får man bilden av att Kristdemokraterna är intresserade
            av ett försvar som har EU som centralpunkt. Jag vill inte gå så
            långt som att säga att det är ett EU-
          </note>
          <note>
            försvar, men det är ändå ett EU-baserat försvar.
          </note>
          <note>
            När man sedan går vidare till punkt 14 finns det en annan reservation,
            nr 11, där det står så här:
          </note>
          <note>
            "I egenskap av enda kvarvarande supermakt och dominant inom Nato
            kommer USA enligt min mening att under överskådlig framtid ha
            stor betydelse för den europeiska säkerhetspolitiken." Det är
            trivialt.
          </note>
          <note>
            Jag instämmer. Sedan står det: "Därför ligger det i
          </note>
          <note>
            Europas intresse att USA och Nato även fortsättningsvis behåller
            den europeiska kontinenten som ett prioriterat intresseområde.
            Den transatlantiska länken får inte brytas."
          </note>
          <note>
            Står detta i motsättning till det första? Vilken av dessa två
            linjer är det som Holger Gustafsson och
          </note>
          <note>
            Kristdemokraterna prioriterar? Jag hoppas att det framför allt
            är den transatlantiska länken som ni värnar om och att ni är motståndare
            till ett EU-försvar som ett alternativ för Europa och för Sverige.
          </note>
          <note type="speaker">
            Anf. 107 HOLGER GUSTAFSSON (kd):
          </note>
          <note>
            Herr talman! Vi i Kristdemokraterna står naturligtvis bakom alla
            våra reservationer, men för tids vinnande vill jag yrka bifall
            endast till reservation nr
          </note>
          <note>
            4. Jag tror att jag också ska kunna bringa klarhet till föregående
            talare i det anförande som jag har tänkt hålla - om det har funnits
            någon tvekan i det här sammanhanget.
          </note>
          <note>
            Herr talman! Irakkrisen har bekräftat EU:s brist på förmåga att
            hålla samman vid kritiska utrikespolitiska situationer. Därför
            hamnade EU i skuggan av USA
          </note>
          <note>
            och FN. Kritiken mot EU:s svaga sammanhållning i utrikespolitiken
            måste ändå kombineras med den förhoppning som råder om en ökad
            sammanhållning inför EU:s framtid. Det är alltså dags att se framåt
            och försöka påverka och utveckla de styrkefaktorer som finns inom
            unionen. Det är utifrån ett omvärldsperspektiv som jag vill beskriva
            och diskutera EU:s roll och den svenska regeringens möjligheter
            att påverka den fortsatta utvecklingen.
          </note>
          <note>
            Herr talman! EU:s utrikes- och säkerhetspolitik måste utvecklas
            och stärkas. Irakkriget har efterlämnat en infekterad relation
            mellan EU och USA. De skador som detta medför bör vi ta lärdom
            av när vi formar den framtida säkerhetspolitiken. Vi kristdemokrater
            ser det som en absolut nödvändighet att bygga en mer samordnad
            utrikespolitik. Att framtida säkerhetshot ska kunna hanteras och
            lösas gemensamt med länder vilkas värderingar vi delar är vår
            målsättning. Det handlar om värderingar som mänskliga rättigheter
            demokrati, öppenhet och ett rättssamhälle.
          </note>
          <note>
            Det skapar en större säkerhet för vårt land. Men det kräver ett
            antal nödvändiga åtgärder. EU:s säkerhetspolitiska kapacitet och
            roll i förhållande till Nato bör öka gradvis och utvecklas till
            ett partnerskap i balans. EU:s förmåga att hantera säkerhetspolitiska
            problem måste präglas av mer kompetens, och samverkan måste vara
            målet.
          </note>
          <note>
            För att kunna följa riktlinjerna i Petersbergsdeklarationen,
            det vill säga att bidra med humanitär och ekonomisk hjälp, krävs
            det stora ansträngningar, och det måste få återspeglas i EU-ländernas
            försvarsbudgetar. En anpassning till gemensamma EU-insatser inom
            den svenska försvarsmakten måste öka. Samverkansförmågan med övriga
            EU-förband måste stärkas.
          </note>
          <note>
            Sveriges medlemskap i Västeuropeiska försvarsmaterielsamarbetet
            ökar möjligheterna för Sverige att påverka inriktningen av EU:s
            försvarspolitik.
          </note>
          <note>
            Därmed ökar vår förmåga att genomföra ytterligare gemensamma
            militära insatser. Utvecklingen bör inriktas på att alla svenska
            insatsförband ska kunna vara kompatibla med EU-ländernas materiel-
            och ledningsfunktioner för att kunna samoperera med
          </note>
          <note>
            Natoledda krishanteringsinsatser och fredsfrämjande insatser.
            Viktigast är sammanhållningen mellan medlemsländerna - och över
            Atlanten, Carl B Hamilton.
          </note>
          <note>
            Herr talman! Östersjöländernas säkerhetspolitiska gemenskap utgör
            ett exempel på hur det utvidgade säkerhetsbegreppet kan ligga
            till grund för ett lyckat samarbete. Demokratiseringen och den
            ökade respekten för mänskliga rättigheter i länderna runt Östersjön
            har förbättrat säkerheten i vårt närområde och är naturligtvis
            i hög grad också konfliktförebyggande.
          </note>
          <note>
            Genom vårt EU-medlemskap kan Sverige söka påverka Rysslands utrikes-
            och säkerhetspolitik. Det är angeläget eftersom landet alltjämt
            utgör en osäkerhetsfaktor i vårt närområde. Rysslands innehav
            av
          </note>
          <note>
            NBC-stridsmedel, Barentsregionens omfattande miljöproblem, unionssamarbetet
            med Vitryssland och
          </note>
          <note>
            Kaliningradsområdets ekonomiska och sociala problem måste också
            beaktas i det här sammanhanget.
          </note>
          <note>
            Dessa osäkerhetsfaktorer måste inkluderas i Sveriges och EU:s
            säkerhetspolitiska bedömningar.
          </note>
          <note>
            Herr talman! Låt mig också lyfta fram några handelspolitiska
            frågor i EU-samarbetet. EU bör vara en union för samarbete och
            solidaritet med omvärlden.
          </note>
          <note>
            Därför bör existerande handelshinder gentemot uländerna stegvis
            minskas med målet att de ska elimineras. De minst utvecklade ländernas
            andel av världshandeln har sjunkit och ligger nu på ungefär
          </note>
          <note>
            0,3 %. Detta är oacceptabelt. Regeringen måste verka för att
            EU ska föra en öppnare handelspolitik.
          </note>
          <note>
            Ett antal faktorer är då av avgörande betydelse.
          </note>
          <note>
            De jordbrukssubventioner inom EU som leder till dumpning av överskottsprodukter
            på världsmarknaden måste avvecklas. Den inre marknaden måste öppnas
            upp för u-ländernas produkter och råvaror.
          </note>
          <note>
            EU måste stödja och uppmana övriga världen att följa det så kallade
            everything but arms-beslutet, som på sikt innebär tullfrihet för
            alla varor utom vapen från de fattigaste länderna.
          </note>
          <note>
            Sverige bör gå ytterligare ett steg i denna riktning och verka
            för ett avskaffande av de undantagsbestämmelser som finns i avtalet.
            Dessa säger bland annat att tullarna på ris, socker och bananer
            försvinner från år 2009 och att EU behåller rätten att införa
            skyddstullar om vissa producentintressen skulle hotas. Detta måste
            bort. Vidare måste den så kallade tulleskaleringen, det vill säga
            att tullarna stiger när en importvara blir mer förädlad, minska.
          </note>
          <note>
            Herr talman! Vi måste öka engagemanget för ett utvidgat EU med
            ett fullgott yttre gränsskydd i syfte att förhindra internationell
            brottslighet och inte minst att eliminera den avskyvärda människohandeln.
            EU
          </note>
          <note>
            ska vara ett område där frihet, säkerhet och rättvisa råder.
            EU:s blivande medlemsstater ställs inför höga krav på att uppfylla
            målen om ett fungerande rättsväsende och gränsskydd och om att
            bekämpa korruptionen.
          </note>
          <note>
            Genom EU:s program PHARE har stora framsteg gjorts i arbetet
            på det rättsliga och polisiära området, men fortfarande kvarstår
            allvarliga brister. Kristdemokraterna anser därför att EU måste
            ge högsta prioritet åt stöd i form av kunskap och ekonomisk hjälp
            för att säkerställa gränsskydd och korruptionsbekämpning de närmaste
            åren. Det yttre gränsskyddet måste fungera effektivt. Detta kräver
            större resurser för programmen i de här kandidatländerna. Sverige
            bör verka för att dessa program fortsätter även efter att länderna
            har inträtt i EU.
          </note>
          <note>
            Vidare är samarbetet i kampen mot människosmuggling och trafficking
            ytterst viktigt, och det bör intensifieras. Den ökade människohandeln
            härrör ofta från EU:s anslutningsländer, som ursprungseller transitländer.
            Lagstiftningen på området bör stärkas, polisens kompetens förbättras
            och samarbetet bli bättre med det civila samhällets. Det så kallade
          </note>
          <note>
            STOP-programmet, som har bekämpat människohandeln inom EU, bör
            tjäna som ett gott exempel för arbetet också i kandidatländerna.
          </note>
          <note>
            Herr talman! Kampen mot den internationella brottsligheten är
            avgörande för att EU:s medborgare ska känna trygghet inför utvidgningen.
            Utan den tryggheten riskeras det politiska stödet för utvidgningen.
            Vi kristdemokrater är fast beslutna att betona vikten av det långsiktiga
            arbetet med att skapa jämställda samhällen som bygger på respekten
            för varje människas unika värde. Respekt för lag och ordning måste
            vara fundament i ett fungerande samhälle.
          </note>
          <note>
            Länder som till exempel forna Jugoslavien är drabbade av korruption,
            som urholkar medborgarnas tilltro till såväl poliskår som rättsväsende,
            vilket i förlängningen drabbar hela samhället.
          </note>
          <note>
            Sverige och EU bör därför fortsatt verka för gemensamma projekt
            i syfte att ge kompletteringsutbildning till poliser och jurister
            - detta för att garantera bättre etik i myndigheternas utövning
            av medborgarfrågor. Utbildningen bör fokuseras på respekt för
            mänskliga rättigheter, likhet inför lagen och betydelsen av ett
            rättvist och korruptionsfritt samhälle.
          </note>
          <note>
            Sverige borde stå som värd för en europeisk konferens om den
            internationella brottsligheten, dit företrädare för polis-, åklagar-
            och domstolsväsende, underrättelse- och säkerhetsorganisationer
            med flera från EU:s medlems- och kandidatländer kunde bjudas in.
            Syftet bör vara att utarbeta konkreta riktlinjer för hur kampen
            mot den internationella brottsligheten ska föras.
          </note>
          <note>
            Herr talman! Kristdemokraternas mål i Europapolitiken kan formuleras
            med ett citat av Jean Monnet:
          </note>
          <note>
            Målet är inte att slå ihop stater utan att förena människor.
          </note>
          <note>
            För att detta ska gå i uppfyllelse krävs det omfattande åtgärder
            från samtliga medlemsländers sida.
          </note>
          <note>
            Herr talman! Från svenskt håll krävs mer tydlighet, mer mod och
            mer handlingskraft!
          </note>
          <note type="speaker">
            Anf. 108 CARL B HAMILTON (fp) replik:
          </note>
          <note>
            Herr talman! Jag ställde i mitt anförande en fråga till Holger
            Gustafsson som jag vill repetera. Som jag ser det finns det en
            motsättning i texten mellan reservationerna 7 och 11 vad beträffar
            synen på vad som är basen för ett försvar för länderna i Europa.
            Är det
          </note>
          <note>
            EU eller är det den transatlantiska länken? Även om man själv
            föredrar alliansfrihet - vilket Holger Gustafsson gör - kan man
            ändå ha en synpunkt på detta.
          </note>
          <note>
            Min andra fråga gäller EU:s handelshinder på jordbruksområdet.
            Holger Gustafsson sade, vilket jag tycker var alldeles utmärkt,
            att målet är att EU:s handelshinder ska elimineras. Gäller detta
            även jordbruksområdet? När jag menar handelshinder handlar det
            inte enbart om att göra sig av med exportsubventioner, tullar,
            kvoteringar och minimipriser utan det gäller allt. När ska de
            vara avskaffade, Holger Gustafsson?
          </note>
          <note type="speaker">
            Anf. 109 HOLGER GUSTAFSSON (kd) replik:
          </note>
          <note>
            Herr talman! Först vill jag göra helt klart att när det gäller
            försvarspolitiken handlar det självklart om att samverka. Man
            kallar på medlemsländerna den dag man behöver agera gemensamt
            inom EU. Det är inte ett gemensamt EU-försvar utan det är medlemsländerna
            som träder till när situationen uppträder och när FN så sanktionerar.
            Den transatlantiska länken är oerhört viktig för Kristdemokraterna.
            Den är inte på något sätt ifrågasatt. Vi har många gånger beklagat
            att den försvagades i samband med Irakkrisen.
          </note>
          <note>
            Vi har uttalat starkt vad gäller jordbruksfrågorna att vi i första
            steget ska ta bort exportsubventionerna.
          </note>
          <note>
            Det är de som gör att u-länderna inte kan producera sina egna
            livsmedel. Det tycker vi är ett viktigt första steg. Den dumpning
            som sker på dessa marknader gör att de inte kan producera egna
            livsmedel. Sedan kan vi diskutera nästa steg, nämligen deras förmåga
            att exportera exempelvis till EU. Vi fokuserar på det första steget
            först.
          </note>
          <note type="speaker">
            Anf. 110 CARL B HAMILTON (fp) replik:
          </note>
          <note>
            Herr talman! Jag är nöjd med svaret på fråga ett om den transatlantiska
            länken.
          </note>
          <note>
            Däremot är det oklart vad kd står för. I anförandet sade Holger
            Gustafsson att målet är att alla handelshinder ska elimineras.
            Nu när vi kommer in på jordbruksprodukterna - det börjar bränna
            till - är det inte fråga om att eliminera alla handelshinder.
            Då ska i ett första steg exportsubventioner tas bort.
          </note>
          <note>
            Finns det ett svar på frågan från kristdemokraterna? Anser ni
            att slutmålet bör vara att alla handelshinder som EU har på jordbruksområdet
            ska elimineras? I så fall när?
          </note>
          <note type="speaker">
            Anf. 111 HOLGER GUSTAFSSON (kd) replik:
          </note>
          <note>
            Herr talman! Jag tror inte att jag uttryckte mig så att alla
            handelshinder på jordbruksområdet ska avvecklas.
          </note>
          <note type="speaker">
            (CARL B HAMILTON (fp):
          </note>
          <u who="unknown" xml:id="i-b2ea63edd9d92f0f-0">
            <seg>
              Nej, det var alla handelshinder .)
            </seg>
          </u>
          <note>
            Kontrollera gärna i protokollet om det står jordbruksområdet.
          </note>
          <note>
            Vår uppfattning är att man ska börja med exportsubventionerna.
            Det är de som är förödande. Det finns ett intresse i de allra
            flesta länder på vår glob att behålla ett visst stöd till jordbruket
            för att också garantera en självförsörjning av baslivsmedel och
            inte minst försäkra sig om en god livsmedelskvalitet. Det intresset
            finns också för Sverige. Därför driver vi inte frågan om att allt
            stöd till jordbruket ska bort. Men när det gäller bistånds- och
            utvecklingsländerna har vi sagt att exportsubventionerna ska bort.
            Där har vi stort och brett stöd, och den frågan driver vi.
          </note>
          <note type="speaker">
            Anf. 112 SERMIN ÖZÜRKÜT (v):
          </note>
          <note>
            Herr talman! Sedan 1999 har EU tre nya organ för krishanteringsinsatser.
            Det första organet är KUSP, vilket är en kommitté för utrikes-
            och säkerhetspolitik. Den har ett övergripande ansvar för politisk
            kontroll och strategisk ledning. Det andra organet är
          </note>
          <note>
            EUMC, en militärkommitté. Det tredje organet är
          </note>
          <note>
            EUMS, vilket är en militär stab. De tre, numera, permanenta organen
            genomför krishanteringsinsatser som kräver både civila och militära
            resurser.
          </note>
          <note>
            Det konstateras i betänkandet att krishanterande insatser kan
            sättas in i flera olika sammanhang. De kan ske för att ge stöd
            åt humanitära insatser. De kan ske i sammanhang där båda parter
            i konflikten samtycker till ingripande. Den tredje och mest krävande
            insatsen har ett fredsframtvingande mål där EU ska sätta in militära
            resurser. Dessa ska skilja stridande parter åt samtidigt som den
            civila befolkningen ska beskyddas. Just i denna fråga har vi invändningar.
          </note>
          <note>
            Enligt EU:s dokument ska militära EU-insatser genomföras både
            på begäran från en ledande organisation, till exempel FN eller
            OSSE, eller i en självständig EU-aktion. Det är således fullt
            möjligt för EU
          </note>
          <note>
            att intervenera i krishärdar världen över. Enligt EU-
          </note>
          <note>
            dokumentet ska alla EU-interventioner ske "i enlighet med principerna
            i FN-stadgan".
          </note>
          <note>
            Vänsterpartiet delar inte denna syn på grund av att den är svagt
            formulerad. Att EU:s interventioner ska ske "i enlighet med principerna
            i FN-stadgan" är en betydligt svagare formulering än om man hade
            sagt att det ska "krävas ett FN-mandat för tvingande militära
            insatser i EU:s regi".
          </note>
          <note>
            Det står visserligen varje medlemsland fritt att avstå från att
            delta i en enskild operation. Den svenska regeringen har deklarerat
            att Sverige inte kommer att delta i fredsframtvingande insatser
            om det inte föreligger ett FN-mandat. Varje medlemsland har emellertid
            också rätt att inlägga veto mot en EU-
          </note>
          <note>
            intervention och därmed hindra att den genomförs.
          </note>
          <note>
            Det finns en tydlig risk för att EU kan komma att genomföra fredsframtvingande
            insatser utan FN-
          </note>
          <note>
            mandat, även om Sverige och vissa andra länder inte deltar. En
            så negativ utveckling kan dock stoppas. I
          </note>
          <note>
            ett positivt scenario skulle EU:s initiativ att bygga upp en
            krishanteringsförmåga kunna innebära ett samordnat europeiskt
            stöd till FN. Detta kräver dock självklart att tvingande EU-insatser
            sker med FN-
          </note>
          <note>
            mandat. Ett mandat från FN:s säkerhetsråd skulle ge ökad legitimitet
            åt EU:s beslut. Därför föreslår Vänsterpartiet att mandat från
            FN ska vara en förutsättning för att EU ska kunna genomföra fredsframtvingande
            operationer.
          </note>
          <note>
            Den svenska regeringen bör verka för att EU klart och tydligt
            deklarerar att EU endast kommer att genomföra fredsframtvingande
            insatser om det föreligger ett FN-mandat. Den svenska regeringens
            hållning bör också vara att inlägga veto mot en eventuell fredsframtvingande
            EU-insats som inte har mandat från FN eller OSSE.
          </note>
          <note>
            Med anledning av detta yrkar jag bifall till Vänsterpartiets
            reservation nr 13 om mandatfrågan i samband med unionens krishanteringsinsatser.
          </note>
          <note>
            Sedan yrkar jag bifall till vår reservation nr 14.
          </note>
          <note>
            Enligt betänkandet betraktas Israels brott mot associationsavtalet
            med EU som en teknisk fråga. I dag krävs såväl politiska som ekonomiska
            påtryckningar för att tvinga den israeliska ockupationsmakten
            att följa folkrätten och respektera de mänskliga rättigheterna.
          </note>
          <note>
            Jag vill sluta med att säga att vi står bakom alla våra andra
            reservationer och särskilda yrkanden.
          </note>
          <note type="speaker">
            Anf. 113 GÖRAN LENNMARKER (m) replik:
          </note>
          <note>
            Herr talman! Detta med att ha ett säkerhetsrådsmandat som grund
            för en fredsframtvingande insats är ju önskvärt. Men vad gör man
            om man inte får det i en situation när en befolkning hotas av
            folkmord? Vi hade den situationen i norra Irak, och det blev inget
            säkerhetsrådsmandat. Det handlade om 3 ½
          </note>
          <note>
            miljoner människor i norra Irak som man fruktade med stor sannolikhet
            skulle fördrivas eller utsättas för folkmord. Det fanns ju planer
            för detta. Är det verkligen så att Vänsterpartiet menar att det
            i ett sådant läge är bättre att ett folkmord får ske? Eller hur
            ska vi bete oss?
          </note>
          <note>
            Ett folkmord bryter grovt mot FN-stadgans principer. Ska vi tillåta
            ett grovt brott mot FN-stadgans principer i ett fall när säkerhetsrådet
            inte förmår ta sitt ansvar? Säkerhetsrådet har ju ett ansvar att
            förhindra folkmord. Men om man genom veto inte förmår ta det ansvaret,
            ska man verkligen då låta folkmordet ske?
          </note>
          <note type="speaker">
            Anf. 114 SERMIN ÖZÜRKÜT (v) replik:
          </note>
          <note>
            Herr talman! Jag förstår aspekten med den här frågeställningen.
            Det är nämligen fråga om tid. I den demokratiska processen tar
            det tid att få fram ett beslut. Till exempel har Storbritanniens
            företrädare varit mycket tydlig på denna punkt. Man har förklarat
            att även om FN-mandat är att föredra är det inte nödvändigt, eftersom
            EU-insatser då skulle kunna stoppas av ett veto i säkerhetsrådet.
            Det är mest det här scenariot som framtvingar ett sådant argument.
          </note>
          <note>
            Jag tycker att vi diskuterar frågan i en konstig variant. Frågan
            gäller att reformera FN för att få fram ett snabbt beslut. I stället
            för att satsa på den här linjen kan man inte komma och säga att
            man tar beslutet ändå. Vår linje är att reformera FN i stället,
            för att få ett snabbt beslut.
          </note>
          <note type="speaker">
            Anf. 115 GÖRAN LENNMARKER (m) replik:
          </note>
          <note>
            Herr talman! Till syvende och sist handlar det om frågan: Ska
            då ett folkmord genomföras? Ska man tillåta att ett folkmord får
            genomföras om det är en blockering i säkerhetsrådet, som gör att
            man inte med säkerhetsrådsmandat kan motverka detta?
          </note>
          <note>
            Sverige är å andra sidan skyldigt enligt folkmordskonventionen
            att motverka folkmord. Det är en skyldighet vi har åtagit oss
            när vi skrivit på detta.
          </note>
          <note>
            Vilket väger då tyngst?
          </note>
          <note>
            Det här är inget teoretiskt exempel, utan det är ett exempel
            på någonting som utspelades under större delen av 1990-talet.
            Skulle verkligen Saddam Hussein ha fått genomföra ett folkmord
            eller en folkfördrivning i norra Irak därför att säkerhetsrådet
            icke förmådde ta beslut i denna fråga? Kan det vara en rimlig
            ståndpunkt, som Vänsterpartiet har?
          </note>
          <note type="speaker">
            Anf. 116 SERMIN ÖZÜRKÜT (v) replik:
          </note>
          <note>
            Herr talman! Jag kan kontra med att komma med ett teoretiskt
            exempel i stället. Låt oss säga att Moderata samlingspartiets
            beslutsprocedur är ganska trög.
          </note>
          <note>
            Skulle en medlem i Moderata samlingspartiet gå ur partiet och
            bilda ett nytt i stället för att kämpa för att beslutsprocessen
            blir snabb och väsentlig?
          </note>
          <note>
            Jag kan förklara vår ståndpunkt med ett sådant exempel, eftersom
            jag märker att jag inte har lyckats förtydliga detta.
          </note>
          <note type="speaker">
            Anf. 117 CARL B HAMILTON (fp) replik:
          </note>
          <note>
            Herr talman! Jag har två frågor. Den första frågan är längs samma
            linje som Göran Lennmarkers fråga.
          </note>
          <note>
            Min fråga är helt enkelt den här: Var det fel att upprätta och
            upprätthålla flygförbudszonerna i norra och södra Irak? De hade
            inte FN-mandat. Hade det varit bättre om Storbritannien och USA
            inte hade upprättat de här zonerna, och inte utövat verksamhet
            där under många år, som skyddade framför allt kurder mot fördrivning
            och folkmord? Hade det då varit bättre att låta den legala, den
            ortodoxa tolkningen gälla och acceptera att 2 ½ miljoner kurder
            antingen dödades eller fördrevs? Hade det varit bättre att det
            skett än att man ändrade och gick emot tanken på ett FN-mandat?
          </note>
          <note>
            Det är ju en oerhört långtgående och cynisk tolkning.
          </note>
          <note>
            Den andra frågan är: Är det ett tryckfel i Vänsterpartiets program
            att ni anser att Sverige ska lämna
          </note>
          <note>
            Europeiska unionen? Om det inte är ett tryckfel, tänker ni använda
            er av artikel 59 i det nya fördraget?
          </note>
          <note>
            Anser ni att Sverige bör lämna tillväxt- och stabilitetspakten
            såsom ett steg på vägen mot utträde?
          </note>
          <note type="speaker">
            Anf. 118 SERMIN ÖZÜRKÜT (v) replik:
          </note>
          <note>
            Herr talman! Flygförbudszonen har vi diskuterat flera gånger
            i den här församlingen. Då ska jag fråga
          </note>
          <note>
            Folkpartiet och Hamilton vad de har haft för politik när det
            gäller anfallet mot Irak. Där kunde araber mördas och dö - det
            var inget problem. Den här inställningen för flygförbudszonen
            grundar sig inte på människornas lika värde. I stället är det
            en politik som man använder för att vända kappan efter vinden.
          </note>
          <note>
            När det gäller EU-frågan har Carl Hamilton i dag en tendens att
            driva sina hjärtefrågor i stället för att diskutera sakinnehållet
            i betänkandet. Det började med Natomedlemskap, och nu fortsätter
            han med utträde ur EU. Den diskussionen får vi ta på annat ställe
            vid annat tillfälle, som till exempel i EMU-
          </note>
          <note>
            debatten, men inte här.
          </note>
          <note type="speaker">
            Anf. 119 CARL B HAMILTON (fp) replik:
          </note>
          <note>
            Herr talman! Finns det ett svar från Vänsterpartiet på frågan
            om flygförbudszonerna skulle ha upprättats och upprätthållits?
            Finns det ett svar på den frågan?
          </note>
          <note>
            När man diskuterar med Vänsterpartiet måste en central fråga
            vara huruvida Sverige ska vara kvar i
          </note>
          <note>
            Europeiska unionen eller inte, eftersom det är själva grundbulten
            i er EU-politik. Ni tycker inte att Sverige ska vara med, och
            då måste man väl få diskutera det som är grundbulten i partiets
            politik. Allt annat vore avvikelser från huvudspåret. Jag håller
            mig verkligen till huvudspåret.
          </note>
          <note type="speaker">
            Anf. 120 SERMIN ÖZÜRKÜT (v) replik:
          </note>
          <note>
            Herr talman! Vår linje, Vänsterpartiets linje, är att få FN:s
            mandat i varje internationell fråga. Det gäller också flygförbudszonerna
            i norra Irak.
          </note>
          <note>
            EU-problematiken är mer vårt problem, vår fråga, vår diskussion
            än Folkpartiets. Den här diskussionen hör, som jag sade förut,
            inte hit. Den tar vi senare.
          </note>
          <note type="speaker">
            Anf. 121 AGNE HANSSON (c):
          </note>
          <note>
            Herr talman! Det vi nu diskuterar om EU handlar om 2002. Men
            det handlar naturligtvis också om framtiden. Jag väljer att hålla
            mig till framtiden, eftersom en del av de motionskrav som vi har
            lagt fram i det här huset avhandlas i det här betänkandet.
          </note>
          <note>
            Vi har reserverat oss i betänkandet. Vi har alltså en annan uppfattning
            än majoriteten på en del punkter. Det handlar först och främst
            om att vi vill ge anslutningsländerna full rörlighet för arbetskraften
            från början. Där reserverar vi oss tillsammans med de andra borgerliga
            partierna. Vi vill också se ett ökat samarbete med EU:s grannländer
            i öst. Vi vill se att regeringen arbetar för en starkare gemensam
            utrikesoch säkerhetspolitik inom EU. Vi vill att miljömässig hänsyn
            ska vägas in i EU:s sysselsättningsstrategi, den så kallade Lissabonstrategin.
            Vi vill att jordbrukssubventionerna i EU inte avvecklas ensidigt
            utan motsvarande minskning inom andra WTO-
          </note>
          <note>
            länder och, slutligen, att försiktighetsprincipen ska gälla inom
            EU till skydd för människors och djurs hälsa.
          </note>
          <note>
            Det som nu händer i EU visar att EU är ett projekt i rörelse,
            ett projekt som saknar ett slutmål. Det är bra att EU:s inriktning
            vägleds av en pragmatisk grundhållning. Men det är bra bara i
            kombination med en tydlig viljeinriktning om EU. Det gäller att
            ha en viljeinriktning med det europeiska samarbetet. Det finns
            en tendens att ett projekt som EU får en självgenererande effekt
            som innebär att EU ska syssla med allting. Det riskerar att varken
            bli effektivt eller samlande. EU bör syssla med det EU är bra
            på och lämna åt medlemsländerna själva att vara fortsatt suveräna
            och effektiva på områden som inte omfattas av ett gemensamt samarbete.
            Centerpartiet vill se ett smalt men effektivt EU med en tydlig
            uppgiftsfördelning mellan de olika beslutsnivåerna - ett EU där
            makten byggs underifrån - därav vårt förslag om att tillämpa federalismens
            principer i det konventsarbete som nu pågår för att hitta en beslutsordning
            som blir hanterlig när EU utvidgas.
          </note>
          <note>
            Herr talman! Irakfrågan är det tydligaste exemplet på att EU
            inte har visat effektivitet på ett område där det är viktigt att
            samarbeta - den gemensamma utrikes- och säkerhetspolitiken. EU:s
            främsta syfte är att vara ett fredsprojekt. Det sattes åt sidan
            när enskilda medlemsländer uppenbart satte andra nationella värden
            framför en gemensam europeisk hållning i Irakkonflikten. I de
            frågor där EU:s medlemsländer har samordnat sin syn och talat
            med en röst har framgångarna däremot inte uteblivit. Ett sådant
            exempel är
          </note>
          <note>
            Kyotoprotokollet, då unionens medlemsländer var överens om vikten
            och betydelsen av protokollet.
          </note>
          <note>
            Centerpartiet vill se en förstärkning av den gemensamma utrikes-
            och säkerhetspolitiken där EU
          </note>
          <note>
            tydligare måste tala med en röst. Det förutsätter resurser till
            ett permanent sekretariat som självständigt kan analysera utrikes-
            och säkerhetspolitiken ur ett europeiskt perspektiv. Det förutsätter
            också resurser för konfliktförebyggande och konflikthantering,
            inte ett gemensamt försvar efter kalla krigets hotbild eller ett
            Nato som ger USA vetorätt över europeisk säkerhetspolitik. EU:s
            krishanteringsstyrka ska kunna agera fredsbevarande och fredsframtvingande
            i enlighet med Petersbergsuppgifterna och, som i Makedonien, som
            ett gemensamt bidrag till FN-insatser. Agerandet ska naturligtvis
            ske enligt FN-stadgans principer.
          </note>
          <note>
            Herr talman! Låt mig också ta upp vikten av att
          </note>
          <note>
            EU har ett gott samarbete med de blivande grannländerna i öst.
            Framför allt gäller det samarbetet med
          </note>
          <note>
            Ryssland. EU:s samarbete med Ryssland är viktigt i ekonomiskt,
            politiskt och säkerhetspolitiskt hänseende. Det är viktigt att
            vidga det säkerhetspolitiska perspektivet. Säkerhetspolitik i
            dag handlar inte längre bara om bomber, missiler, spioneri, krig
            och hot om krig. Säkerhetspolitiken måste också handla om
          </note>
          <note>
            IT-säkerhet, sårbarheten i samhället, olika orsaker till grogrunder
            för missnöje, som fattigdom, avsaknad av vatten och ren miljö
            och människors känsla av otillräcklighet. Det är ett tillräckligt
            perspektiv för att man ska inse att ett nära samarbete med Ryssland
            är viktigt och angeläget för EU. Det bör Sverige med kraft arbeta
            för inom EU, betydligt mer än vad majoriteten ger uttryck för
            när den avslår Centerpartiets motion i det här avseendet.
          </note>
          <note>
            Centerpartiet vill att EU också ska ta etisk omsorg och konsumenternas
            oro för produktionsmetoder inom livsmedelssektorn på allvar. Försiktighetsprincipen
            ska gälla i syfte att skydda människors och djurs hälsa. Dessa
            faktorer måste återspeglas i europeiska ställningstaganden om
            framtidens jordbrukspolitik och i handelsförhandlingarna inom
            WTO.
          </note>
          <note>
            Herr talman! Jag väljer att för tids vinnande endast yrka bifall
            till reservation nr 20 som handlar just om livsmedel och miljö.
            Vi står självklart bakom de övriga reservationer som jag har i
            betänkandet.
          </note>
          <note type="speaker">
            Anf. 122 CARL B HAMILTON (fp) replik:
          </note>
          <note>
            Herr talman! Vi diskuterar nu jordbrukspolitik och handelspolitik.
            Det är ett centralt område vad beträffar EU:s yttre politik och
            också när det gäller tredje världens bönder och medborgare. Det
            går inte att häva fattigdomen i tredje världen med mindre än att
            EU och USA, för den delen, reformerar sin jordbrukspolitik.
          </note>
          <note>
            Man måste välja. Man kan inte både slå vakt om jordbrukspolitiken
            som den är i de rika länderna och tro att man kommer åt fattigdomen
            i tredje världen.
          </note>
          <note>
            Därför har jag en fråga till Agne Hansson och Centerpartiet.
          </note>
          <note>
            Om jag uppfattade det rätt sade Centerpartiet här att jordbrukssubventionerna
            ska avvecklas bara som en del i en samtidig avveckling av den
            här typen av subventioner i WTO, till exempel. Det innebär, såvitt
            jag förstår, att Centerpartiet inte ens är berett att gå så långt
            som Kristdemokraterna som säger att man ska avveckla exportsubventionerna
            i EU. Centerpartiet är, om jag uppfattar det rätt, inte ens berett
            att avveckla exportsubventionerna ensidigt.
          </note>
          <note type="speaker">
            Anf. 123 AGNE HANSSON (c) replik:
          </note>
          <note>
            Herr talman! Carl B Hamilton har sina favoritområden. Ett av
            dem är att hitta en väg för att så snabbt som möjligt avveckla
            EU:s jordbrukssubventioner, oavsett konkurrensförhållanden, oavsett
            hur det svenska näringslivet kommer att se ut i en sådan avveckling.
          </note>
          <note>
            Vi från Centerpartiets sida vill också se en reformering av EU:s
            jordbrukspolitik och självklart att de subventioner som i dag
            finns successivt avvecklas.
          </note>
          <note>
            Men det måste ske i en takt och i en form som gör att vi inte
            rubbar balansen och konkurrensförhållandena och som inte rubbar
            möjligheten att sätta miljöhänsyn och konsumenternas hälsa som
            mål i en sådan process.
          </note>
          <note>
            Vi är inte emot att reformera jordbrukspolitiken, men vi är inte
            beredda att rucka på de konkurrensförhållanden som i dag finns
            och som egentligen är till nackdel för svenska bönder eftersom
            inte regeringen lyckas avveckla de skatter som finns på jordbruket
            separat i dag jämfört med andra länder.
          </note>
          <note type="speaker">
            Anf. 124 CARL B HAMILTON (fp) replik:
          </note>
          <note>
            Herr talman! Det är egendomligt att man ska bli beskylld för
            att hålla på med sina favoritområden. Jag är väldigt stolt över
            att hålla på med Folkpartiets favoritområde, nämligen att avveckla
            svälten och bekämpa fattigdomen i tredje världen. Man kommer inte
            undan att diskutera i-ländernas jordbrukspolitik om man ska lyckas
            med det eller komma ens halvvägs till det målet.
          </note>
          <note>
            Då kan man inte säga: Vi ska reformera jordbrukspolitiken, men
            det får "inte rubba balansen" och
          </note>
          <note>
            "inte rubba konkurrensförhållandena". Det är ju detta som måste
            rubbas! Tredje världen måste få konkurrera på våra marknader.
            De måste få sälja till våra konsumenter, annars är detta med att
            ändra EU:s jordbrukspolitik till förmån för tredje världen bara
            luft och prat.
          </note>
          <note>
            Man kan inte säga att vi ska ha samma jordbrukspolitik här och
            i samma andetag säga att allting ska vara som förr för Sveriges
            eller Europas bönder. Det går inte, Agne Hansson.
          </note>
          <note>
            Folkpartiets politik, upplysningsvis, är att alla handelshinder,
            även på jordbruksområdet, ska vara borta senast år 2015, samma
            år som FN:s millenniemål för halverad fattigdom ska vara uppfyllt.
          </note>
          <note type="speaker">
            Anf. 125 AGNE HANSSON (c) replik:
          </note>
          <note>
            Herr talman! Jag ber om ursäkt. Jag har hög respekt för Carl
            B Hamiltons kunskaper om vår gemensamma politik när det gäller
            biståndet och Centerpartiets politik när det gäller biståndet.
            Vi ser som en viktig del i biståndspolitiken att man också använder
            handelspolitiken mot utvecklingsländerna för att de ska ha möjligheter
            att värna jordbruket och också exportera.
          </note>
          <note>
            När jag talar om i takt med andra länder menar jag i ett WTO-perspektiv
            gentemot Argentina, USA och andra länder när det gäller konkurrens.
            Vi måste arbeta på bredden när det gäller biståndet. I den delen
            har vi ingen delad mening, såvitt jag vet.
          </note>
          <note>
            Däremot är vi inte överens om att omedelbart och utan att se
            på konsekvenserna reformera jordbrukspolitiken och ta bort subventionerna
            så att det kan få negativa följder för vårt eget jordbruk.
          </note>
          <note type="speaker">
            Anf. 126 GÖRAN LENNMARKER (m) replik:
          </note>
          <note>
            Herr talman! Jag är nästan frestad att gå in i den här debatten.
            Egentligen var det dock en annan sak jag ville ta upp, nämligen
            själva ordet "federalism".
          </note>
          <note>
            Jag tycker att det är intressant att Centerpartiet har kommit
            att omfatta federalismen. När konventet började var det intressant
            att se: Skulle man arbeta för federalism eller emot federalism?
            Då hamnar man genast i bekymret att federalism kan betyda rasande
            olika saker.
          </note>
          <note>
            I den tyska debatten är federalism detsamma som decentralisering,
            att föra offentlig beslutsmakt ned på låg nivå. I den brittiska
            debatten är det nästan motsatsen. Federalism är all makt till
            Bryssel, ingenting kvar hemma i Storbritannien. Det gör att detta
            är ett sådant där ord som är nästan omöjligt att använda i internationella
            sammanhang. Säger man det blir ena halvan av församlingen mycket
            arg - jag får inte använda starka uttryck i kammaren - och den
            andra nöjd, oavsett vad den nu har för komposition.
          </note>
          <note>
            Med den tyska definitionen, som jag tror kanske är den mest korrekta,
            är federalism ett system för att reda ut hur de offentliga besluten
            ska vara. I den meningen är det klart att vi har ett federalt
            system i
          </note>
          <note>
            Europa i så måtto att vi definierar på vilken nivå som
          </note>
          <note>
            EU ska fatta beslut och vad som sedan ska ligga kvar hemmavid.
          </note>
          <note>
            Agne Hansson poängterade i sitt anförande det här med att göra
            detta tydligt i EU. Jag tror att en av konventets stora fördelar
            är just att det tydliggör detta så att medborgaren kan förstå
            vad EU bär ansvar för, men därmed också vad EU inte bär ansvar
            för. Det är en oerhört central demokratisk fråga att man förstår
            vem man ska sparka på om man inte är nöjd med sakernas tillstånd.
            Där vill jag säga att konventet nog faktiskt är på väg att lyckas
            tydliggöra detta, väsentligt mycket bättre än hittills i varje
            fall.
          </note>
          <note type="speaker">
            Anf. 127 AGNE HANSSON (c) replik:
          </note>
          <note>
            Herr talman! I så fall hälsar jag det med tillfredsställelse.
          </note>
          <note>
            Jag tackar för möjligheten att ta den här repliken.
          </note>
          <note>
            Vi är tydligen helt överens i sakfrågan. Vi i Centerpartiet har
            märkt att det är väldigt många som blir arga när man använder
            ordet federalism, och förklaringen är väl att det går att använda
            i två olika riktningar. När vi har använt det har vi utgått från
            den tyska synen på federalism med maktdelning.
          </note>
          <note>
            Det är oerhört viktigt att den här debatten nu tas upp och förs.
            Jag beklagar att man har varit så rädd att använda ordet i uppbyggnaden
            av det nya fördraget att man suddat ut det där också. Vi måste
            få i gång en debatt, både i Sverige och i EU, om vad vi ska använda
            EU till. Det klarar man inte utan att peka ut en uppgiftsfördelning:
            Vad är det som EU ska syssla med - och det ska man ha möjlighet
            att göra utan hinder - men vad är det dessutom som EU inte ska
            lägga sig i utan som är suveränt för de enskilda medlemsstaterna?
          </note>
          <note>
            Som jag och Centerpartiet ser det finns det ingen bättre beteckning
            på detta än ordet federalism i den tyska betydelsen, om man nu
            ska ge tyskarna förtjänsten av att definierat det före oss.
          </note>
          <note type="speaker">
            Anf. 128 GÖRAN LENNMARKER (m) replik:
          </note>
          <note>
            Herr talman! Orsaken till att ordet med all sannolikhet utmönstras
            - vi är ju inte framme vid slutet riktigt än, men Agne Hansson
            har nog rätt när han förutsätter att så blir fallet - är väl just
            den brittiska invändningen. Den slår ju också in i svensk debatt.
          </note>
          <note>
            Många inte minst yngre personer följer brittiska medier, och
            då slår denna användning lätt igenom. Jag har noterat, också i
            mitt eget parti, att man tar till sig denna definition av federalism,
            medan ordet som sagt i Tyskland och även på andra håll kontinenten
            har en annan betydelse.
          </note>
          <note>
            Här ser vi någonting viktigt som kanske kan börja slå in i svensk
            debatt så att också vi i Sverige börjar definiera våra nivåer
            och vem som bär ansvaret för vad och vem som inte gör det, till
            exempel när det gäller det kommunala och det statliga. Det är
            en debatt som jag skulle hälsa med stor tillfredsställelse.
          </note>
          <note>
            Just detta med att tydliggöra ansvaret är en central del i utförandet
            av det demokratiska uppdraget. Den intresserade medborgaren ska
            förstå vem som bär ansvaret.
          </note>
          <note>
            Konventet har också diskuterat två centrala områden där man sagt:
            Nej, här ska EU icke ta på sig ett större ansvar. Det ena är det
            hela det sociala området
          </note>
          <note>
            - sociala transfereringar, sociala tjänster, utbildningsområdet
            och så vidare. Här ska EU icke ta på sig detta ansvar. EU blir
            ingen transfereringsnivå, utan detta sköter vi på nationell nivå
            eller i vissa länder en annan nivå, inte ens den nationella.
          </note>
          <note>
            Det andra är den ekonomiska politiken. Det har varit oerhört
            intressant. Många föreställer sig att om man har en gemensam valuta,
            en gemensam penningpolitik och en stabilitetspakt som skyddar
            den gemensamma valutan så ska hela den ekonomiska politiken bli
            centraliserad. Här har konventet sagt: absolut inte!
          </note>
          <note>
            Vi är en kontinent som har oerhört skilda förutsättningar, och
            det måste vara medlemsländernas ansvar att bedriva den ekonomiska
            politiken. Att vi centraliserar vissa aspekter av den gör att
            övriga delar av den ekonomiska politiken måste vara flexibla,
            särskilt som vi har så väldigt skilda förutsättningar både mellan
            länderna och även inom länderna.
          </note>
          <note>
            Detta är två exempel på hur man medvetet i konventet har sagt
            att detta icke är EU-uppgifter, även om det ibland finns föreställningar
            om att man ska ta på sig detta.
          </note>
          <note type="speaker">
            Anf. 129 AGNE HANSSON (c) replik:
          </note>
          <note>
            Herr talman! Jag tycker att det är bra att man får i gång den
            här debatten därför att man får bort ordet federalism som ett
            skällsord som används i alla sammanhang när det gäller maktfördelning.
            Det är ju inte så. Den federala principen innebär att man bygger
            underifrån. Och det som man inte vill lämna ifrån sig underifrån
            och uppåt behåller man där nere. Det är det viktiga. Och det är
            min förhoppning att man också ska komma längre åt det hållet i
            det arbete som Göran
          </note>
          <note>
            Lennmarker håller på med när det gäller konventet och arbetet
            med det nya fördraget, även om jag inser att det är en svår problematik.
            Vi från Centerpartiet välkomnar naturligtvis också en debatt om
            det svenska systemet utifrån en federal princip med att bygga
            makten underifrån.
          </note>
          <note>
            Jag har i och med denna debatt med Göran Lennmarker i dag blivit
            en erfarenhet rikare. Oftast när jag har använt ordet federalism,
            vilket jag började med
          </note>
          <note>
            1971 i Kalmar läns landsting, har jag mött ett oerhört hårt motstånd
            från socialdemokrater och moderater.
          </note>
          <note>
            Det har jag tagit som tecken på att det är de som mest vill centralisera
            makten. Nu får jag revidera den uppfattningen och ta kampen fortsättningsvis
            med Socialdemokraterna för att vi ska komma framåt åt federalismens
            håll också i Sverige.
          </note>
          <note type="speaker">
            Anf. 130 KENNETH G FORSLUND (s):
          </note>
          <note>
            Herr talman! Det är ett helt annat EU som Sverige är medlem av
            i dag än det som vi folkomröstade om hösten 1994. Det som då sades
            vara i bästa fall orealistiskt önsketänkande eller i sämsta fall
            lögnaktig kampanjpropaganda är på väg att bli verklighet. Samarbetet
            fördjupas alltmer, och antalet medlemsländer är på väg att utökas
            rejält.
          </note>
          <note>
            För snart tio år sedan hade jag anledning att självkritiskt ställa
            mig frågan om min vision om ett framtida EU enbart var orealistiskt
            önsketänkande. Jag måste nu medge att den utveckling som vi nu
            är mitt uppe i förvånar mig och vida överträffar mina förväntningar
            då för snart tio år sedan.
          </note>
          <note>
            EU är ett samarbete mellan stabila demokratier, men också ett
            samarbete som bidrar till att befästa demokratin i de medlemsländer
            där den är förhållandevis nyvunnen. Grekland, Spanien och Portugal
            är tidigare exempel på detta. Bland de tio nya medlemsländerna
            som träder in under nästa år - Cypern,
          </note>
          <note>
            Estland, Lettland, Litauen, Malta, Polen, Slovakien,
          </note>
          <note>
            Slovenien, Tjeckien och Ungern - finns nya exempel på detta.
            Detta är en både önskvärd och naturlig fortsättning på EU:s arbete
            för ett stabilt och demokratiskt Europa med en social och ekonomisk
            utveckling för hela unionen där klyftorna mellan olika regioner
            minskar.
          </note>
          <note>
            Det är en glädjande utveckling som vi är med om just nu. Men
            den innebär inte att vi med automatik kommer att tillgodose de
            behov och lösa de problem som finns i Europa och i resten av världen.
            Det är möjligheterna som ökar och därmed, och det är viktigt att
            vara klar över detta, ökar ansvaret och arbetsbördan för att bygga
            ett bättre och tryggare Europa och en fredligare värld.
          </note>
          <note>
            I det betänkande som vi nu debatterar är utgångspunkten framför
            allt regeringens skrivelse om verksamheten i den europeiska unionen.
            I betänkandet har den europeiska säkerhets- och försvarspolitiken
            och sysselsättningspolitiken särskilt uppmärksammats.
          </note>
          <note>
            Dessa politikområden har tillsammans med utvidgningen av EU och
            arbetet med nya beslutsformer för
          </note>
          <note>
            EU varit bland de viktigaste frågorna i det svenska
          </note>
          <note>
            EU-arbetet under förra året.
          </note>
          <note>
            EU:s säkerhets- och försvarspolitik, vilken även brukar kallas
            krishanteringsförmågan, har vuxit under de senaste åren och blivit
            en allt viktigare del av samarbetet. Steg för steg har utfästelserna
            från Amsterdam 1997, om utvecklandet av en europeisk fredsfrämjande
            förmåga, lett till att EU i dag har lagt till en ny dimension
            till sitt utrikespolitiska agerande. EU:s polisinsats i Bosnien-Hercegovina
            och den militära insatsen i Makedonien i år är de första operationerna
            inom ramen för unionens krishanteringsförmåga.
          </note>
          <note>
            För genomförandet av krishanteringsinsatserna krävs civila och
            militära resurser. Dessa mobiliseras genom frivilliga bidrag från
            medlemsländerna, och beslut om deltagande i insatserna fattas
            nationellt i varje enskilt fall.
          </note>
          <note>
            När det gäller EU:s säkerhets- och försvarspolitik brukar det
            oftast vara den militära delen som lyfts fram i debatten, möjligen
            för att den delen av säkerhets- och försvarspolitiken omfattar
            flest personer eller just för att det militära innehåller en dramatik
            i sig, eller möjligen för att hålla liv i skräckbilden om ett
            EU som håller på att utvecklas till något annat än det som vi
            vill och något annat än det som Sverige vill vara en del av -
            skräckbilden av en europeisk förbundsstat med en egen armé.
          </note>
          <note>
            Det övergripande målet för den militära kapaciteten är att kunna
            sätta in 60 000 personer inom 60
          </note>
          <note>
            dagar och under minst ett år samt stödjande marinoch flygstridskrafter.
            Målet är att ha dessa kapaciteter tillgängliga under detta år.
            Efter det att det i detalj fastställts vilka militära resurser
            som krävs har sedan parallella processer pågått med att dels konstatera
            vilka resurser medlemsstaterna är beredda att bidra med, dels
            identifiera var bristerna finns och hur dessa ska täckas.
          </note>
          <note>
            Arbetet med att uppnå kapacitetsmålen pågår alltså, men det finns
            fortfarande brister främst vad avser vissa strategiska kapaciteter,
            framför allt ledningsförmåga, underrättelseförmåga och strategisk
            transportkapacitet. Trots detta beräknas en första fas av processen
            kunna avslutas som planerat under detta år.
          </note>
          <note>
            Det som inte lika ofta nämns i debatten när det gäller EU:s säkerhets-
            och försvarspolitik är den civila delen. Möjligen är den på papperet
            inte lika dramatisk som den militära, och till antalet är den
            definitivt inte lika omfattande. Ändå är det den delen av verksamheten
            som jag tror kan ge störst påverkan på den långsiktiga utvecklingen
            i världen.
          </note>
          <note>
            Den civila kapaciteten som medlemsländerna kommer att ställa
            till förfogande förtjänar att nämnas i detta sammanhang. Det är
            5 000 poliser i internationella konfliktförebyggande insatser
            och krishantering, varav 1 000 ska kunna sättas in inom 30 dagar.
            Det är upp till 200 befattningshavare inom rättsväsendet såsom
            domare och åklagare. För civil förvaltning inrättas under 2003
            en expertreserv som med kort varsel ska kunna skickas ut på uppdrag.
            Det är också upp till 2 000 personer i räddningstjänststyrkor.
          </note>
          <note>
            Detta är exempel på den civila kapaciteten, och det är bra att
            EU utvecklar sin säkerhets- och försvarspolitik på det sätt som
            nu sker. Men det får inte leda till att EU försöker konkurrera
            med Nato vad gäller Europas säkerhet eller utvecklar fördragsgrunder
            och militära strukturer för ett territorialförsvar med ömsesidiga
            försvarsgarantier. Det är alltså inte en gemensam militärmakt
            som vi ska ha inom EU
          </note>
          <note>
            utan just en krishanteringsförmåga.
          </note>
          <note>
            De säkerhetspolitiska kriserna finns i unionens direkta närhet.
            Inom EU finns en annan kris - arbetslöshetskrisen. Genom att Amsterdamfördraget
            antogs
          </note>
          <note>
            1997 och trädde i kraft 1999 skrevs sysselsättningspolitiken
            in i EG-fördraget. Att sträva mot hög sysselsättning är i dag
            ett viktigt mål inom EU-
          </note>
          <note>
            samarbetet.
          </note>
          <note>
            Vid Lissabontoppmötet år 2000 sattes mål upp om att EU inom tio
            år ska vara världens mest konkurrenskraftiga och dynamiska kunskapsbaserade
            ekonomi. Det är bra att den så kallade Lissabonstrategin och dess
            genomförande samt sysselsättningssamarbetet är bland de högst
            prioriterade frågorna i regeringens EU-politik.
          </note>
          <note>
            Det är ett bra mål att EU ska bli världens mest dynamiska och
            konkurrenskraftiga ekonomi till år 2010.
          </note>
          <note>
            Dessutom kommer Lissabonstrategin att utgöra ett värdefullt redskap
            för att integrera de nya medlemsländerna i det europeiska ekonomiska
            samarbetet.
          </note>
          <note>
            Nu sker en rad åtgärder för att öka sysselsättningen i Europa.
            EU-kommissionen har presenterat tio olika åtgärdspunkter i en
            ny sysselsättningsstrategi.
          </note>
          <note>
            EU har avsatt drygt 500 miljoner kronor till ett program för
            sysselsättningsåtgärder under åren 2002-
          </note>
          <note>
            2006. Allmänna riktlinjer för den ekonomiska politiken i medlemsländerna
            har utarbetats.
          </note>
          <note>
            Det var några exempel.
          </note>
          <note>
            Arbetet med att öka sysselsättningen, att minska arbetslösheten
            och att öka välståndet i EU är viktigt, och det faktum att tio
            nya medlemsstater ansluter sig till unionen i maj nästa år understryker
            detta.
          </note>
          <note>
            I förhandlingarna med de blivande medlemsländerna har utgångspunkten
            varit att kandidatländerna ska kunna tillämpa unionens regelverk
            från första dagen. På grund av kandidatländernas utvecklingsnivå
            har det inte varit möjligt att uppnå detta mål på alla områden.
            I anslutningsavtalet ingår därför ett antal övergångsregler på
            olika områden.
          </note>
          <note>
            Flertalet övergångslösningar som har förhandlats fram har tillkommit
            på begäran av det ansökande landet. Jag anser att förhandlingsresultatet
            är rimligt och balanserat och att hänsyn har tagits till kandidatländernas
            förmåga att på kort och medellång sikt uppfylla regelverket i
            alla dess delar.
          </note>
          <note>
            Herr talman! EU går en ljus men mödosam framtid till mötes. Jag
            är oerhört glad över att EU kommer att utvidgas, att vi kommer
            att arbeta tillsammans i
          </note>
          <note>
            Europa för social och ekonomisk utveckling och för fred och säkerhet
            i världen.
          </note>
          <note>
            Med det yrkar jag bifall till utrikesutskottets förslag i betänkande
            10.
          </note>
          <note type="speaker">
            Anf. 131 AGNE HANSSON (c) replik:
          </note>
          <note>
            Herr talman! Jag är säker på att EU går en ljus framtid till
            mötes, jag hoppas i varje fall det, och att man sysslar med det
            som EU är bra på.
          </note>
          <note>
            Jag skulle vilja ta upp två saker med Forslund.
          </note>
          <note>
            Den första gäller vår gemensamma säkerhets- och utrikespolitik.
            Där tycks vi vara överens om att det är viktigt att stärka EU:s
            krishanteringsförmåga, inte minst den civila delen. Då vill jag
            fråga varför man, tycker jag, i betänkandet lite uppgivet avstyrker
            Centerpartiets krav på en förstärkt gemensam utrikes- och säkerhetspolitik
            och hänvisar till att det inte alltid är politiskt möjligt att
            uppnå att EU talar med en röst, att vi blir starkare. Därför ger
            vi upp. Det tycker jag är lite defaitistiskt. Jag tycker att vi
            måste arbeta för att just stärka EU för att vara en motvikt mot
            USA i det globaliserade arbetet, för annars kommer vi till en
            punkt där den starke själv dikterar vad han eller hon vill ha
            genom på världsscenen.
          </note>
          <note>
            Den andra handlar om Lissabonstrategin. Där finns inte miljöaspekterna
            med. Jag värnar verkligen om tillväxtfrodiga småföretag som har
            ett bra klimat att arbeta i, inte minst i europeiskt perspektiv.
            Men det måste också tas miljöhänsyn i tillväxtperspektiven. Det
            finns inte med i Lissabonstrategin. Varför vill regeringen inte
            arbeta för det?
          </note>
          <note type="speaker">
            Anf. 132 KENNETH G FORSLUND (s) replik:
          </note>
          <note>
            Herr talman! Självfallet är vår uppfattning att EU
          </note>
          <note>
            så långt som möjligt ska tala med en röst och ena sig i utrikespolitiska
            frågor. Men vi måste också vara ödmjuka inför det faktum att vi
            har mellan länderna ett mellanstatligt samarbete, vi har olika
            uppfattningar i ett antal frågor. Det är viktigt att diskutera
            de frågorna naturligtvis. Det får inte vara så att vi lägger bort
            frågor bara därför att vi på förhand vet att de kommer att vara
            svåra att lösa. Vi måste alltid försöka att söka gemensamma ståndpunkter.
          </note>
          <note>
            Samtidigt måste vi vara ödmjuka inför att det i vissa fall antagligen
            inte kommer att vara möjligt att nå de gemensamma ståndpunkterna.
            Det kan tillfälligt i det korta perspektivet ses som ett misslyckande.
          </note>
          <note>
            Samtidigt tror jag att varje sådant misslyckande kommer att ha
            det positiva med sig att det leder fram till att man kommer närmare
            och närmare den dag då vi alla faktiskt har en gemensam uppfattning
            om hur vi ser på vår omvärld. Det är eftersträvansvärt, men det
            kommer naturligtvis att ta tid. I synnerhet när vi nu blir en
            betydligt större union kommer de här problemen att märkas ytterligare,
            även om vi inte ska överdriva skillnaderna mellan oss som redan
            är medlemmar och de blivande medlemsstaterna.
          </note>
          <note>
            När det gäller Lissabonstrategin och miljöhänsyn är strategin
            att EU ska ha en tillväxt och fram till
          </note>
          <note>
            2010 vara en av de mest intressanta ekonomierna, för att kort
            sammanfatta det. I det ingår att det ska vara byggt på en hållbar
            utveckling.
          </note>
          <note type="speaker">
            Anf. 133 AGNE HANSSON (c) replik:
          </note>
          <note>
            Herr talman! Jag är möjligen lite mer otålig än
          </note>
          <note>
            Kenneth G Forslund när det gäller resultatet av ett gemensamt
            starkare EU och en gemensam utrikesoch säkerhetspolitik. Jag tror
            att det är viktigt inte minst i det arbete som nu pågår att man
            också tar hänsyn till det i uppbyggnaden av konstitutionen för
            att göra EU effektivare i den delen, utan att naturligtvis göra
            avkall på enskilda medlemsstaters suveränitet och alliansfrihet.
            Där tror jag att vi är överens.
          </note>
          <note>
            Att väga in miljöhänsyn i tillväxten och Lissabonstrategin och
            få det hela hållbart är inte en nackdel utan snarare en betydande
            fördel. Kan man utnyttja miljöteknik och ta hänsyn till vad miljöpolitiken
            har att ge för tillväxten får man en accelererande effekt och
            kan snabbare nå de mål som vi är ute efter, att bli världsbäst
            på tio år när det gäller Lissabonstrategin.
          </note>
          <note type="speaker">
            Anf. 134 KENNETH G FORSLUND (s) replik:
          </note>
          <note>
            Herr talman! Det är intressant att höra att Agne
          </note>
          <note>
            Hansson ser sig som otålig. Jag brukar i andra sammanhang beskriva
            mig själv som ung och otålig. Det är kul att träffa någon som
            är ännu otåligare.
          </note>
          <note>
            I Lissabontoppmötet har man slagit fast att EU
          </note>
          <note>
            inom tio år, år 2010, ska vara världens mest konkurrenskraftiga
            och dynamisk kunskapsbaserade ekonomi med möjlighet till hållbar
            ekonomisk tillväxt. Just den hållbara ekonomiska tillväxten finns
            med där.
          </note>
          <note>
            Sedan tror jag precis som Agne Hansson att miljöpolitik som sådan
            och olika miljömässiga lösningar i sig skapar både tillväxt och
            miljörelaterade jobb vilket är positivt.
          </note>
          <note type="speaker">
            Anf. 135 CARL B HAMILTON (fp) replik:
          </note>
          <note>
            Herr talman! När man hör Kenneth G Forslund beskriva Lissabonstrategin
            och sysselsättningstrategin, hur de fungerade och hör hur belåten
            talaren var med detta blir man helt ställd i den meningen att
          </note>
          <note>
            Europa ju befinner sig i en lågkonjunktur. Det var helt frånvarande.
            Det var som att i dessa strategier står nyckeln till framgång
            och till framtiden.
          </note>
          <note>
            Man kan inte få någonting att fungera med ökad produktivitet,
            fler anställda och högre löner utan företag. Och företag kräver
            företagare. Det är som om
          </note>
          <note>
            Forslund skulle tala om riksdagen utan riksdagsledamöter. Man
            kan inte tala om tillväxt och företag utan att tala om företagare,
            människor av kött och blod.
          </note>
          <note>
            Det perspektivet saknar jag. Det är det vi måste stimulera i
            Europa. Vi måste se vilka det är bakom de här strategierna som
            ska göra jobbet.
          </note>
          <note>
            Den andra lapsusen, om jag får säga så, som jag tyckte att det
            fanns var att Kenneth G Forslund inte nämner den gemensamma valutan
            och valutagemenskapen. Det är väl ändå också oerhört viktigt för
            att stimulera handel, tillväxt och produktivitet inom
          </note>
          <note>
            Europa.
          </note>
          <note type="speaker">
            Anf. 136 KENNETH G FORSLUND (s) replik:
          </note>
          <note>
            Herr talman! Jag inledde avsnittet i mitt anförande om Lissabonstrategin
            med att just peka på arbetslöshetskrisen, så jag tycker inte att
            jag har blundat för den lågkonjunktur som faktiskt råder i stora
            delar av
          </note>
          <note>
            Europa.
          </note>
          <note>
            Sedan är det självfallet så att för att kunna genomföra Lissabonstrategin
            måste det finnas företag. Det är väl alldeles oerhört självklart.
          </note>
          <note type="speaker">
            Anf. 137 CARL B HAMILTON (fp) replik:
          </note>
          <note>
            Herr talman! Och de människor som finns i företagen måste ha
            anledning att arbeta, att ta initiativ, ta risker och få avkastning
            både på sitt arbete och på sitt risktagande. Jag tror att det
            är detta perspektiv man måste ha. Om man ska lyckas med en tillväxtstrategi
            måste man börja med att ställa sig frågan varför den enskilda
            människan ska arbeta och satsa sina sparpengar, snarare än att
            ta utgångspunkten i politiska beslut. Och, som sagt, vad spelar
            euron för roll i detta sammanhang?
          </note>
          <note type="speaker">
            Anf. 138 KENNETH G FORSLUND (s) replik:
          </note>
          <note>
            Herr talman! Nu befinner sig Carl B Hamilton i gränslandet till
            en mer inrikespolitisk debatt, tycker jag. Det som han nämner
            är i hög grad hur vi uppfattar regler, avgifter och annat för
            företagen i Sverige, och det kan vi naturligtvis ha olika uppfattningar
            om.
          </note>
          <note>
            Men det som vi här och nu debatterar är EU:s politik, och EU
            har inte beskattning och liknande frågor på sitt bord. Nu är det
            andra medel som EU får arbeta med när man ägnar sig åt politik
            för att försöka vända arbetslöshetskrisen och lågkonjunkturen
            som råder i
          </note>
          <note>
            Europa.
          </note>
          <note type="speaker">
            Anf. 139 LOTTA N HEDSTRÖM (mp):
          </note>
          <note>
            Herr talman! På grund av att jag fastnade i väntrummet på en
            akutmottagning återfinns inte mina och
          </note>
          <note>
            Miljöpartiets reservationer i det här utskottsbetänkandet. Därför
            måste jag inledningsvis få yrka bifall till vår motion U324, att-satserna
            18 och 20, som en sorts ram för Miljöpartiets agerande i det här
            betänkandet.
          </note>
          <note>
            Vi kommer under omröstningen även att stödja några av de reservationer
            som andra partier har i betänkandet, och jag återkommer till det.
          </note>
          <note>
            I Miljöpartiet har vi i detalj utvecklat vår syn på hur den framväxande
            gemensamma utrikes- och säkerhetspolitiken gestaltas i en pågående
            process samt den däri ingående europeiska försvars- och säkerhetspolitiken
            efter EU-konventets arbete som snart är avslutat. För detta redogjorde
            jag i föregående debatt i dag om KUU2. Där framhöll jag bland
            annat att de militära kapaciteterna i EU har vuxit fram betydligt
            snabbare än de civila, trots avtal om att de ska gå i takt och
            vara likvärdiga i betydelse. Uppbyggnaden av den så kallades snabbinsatsstyrkan
            och arbetet i försvarsmaterielpanelerna samt överenskommelserna
            i WEAO, det västeuropeiska krigsmaterielsamarbetet, avslöjar en
            redan djupt gången integration av försvarssamarbetet.
          </note>
          <note>
            Jag sade även att Miljöpartiet anser att varje EU-
          </note>
          <note>
            land själv ska förfoga över sitt försvar. Därefter kan de ställa
            sina kapaciteter till FN:s förfogande i de fall man anser sig
            ha anledning att ingripa militärt. Utvecklingen inom EU har dock
            lett till att en stående
          </note>
          <note>
            EU-armé kommit allt närmare ett förverkligande.
          </note>
          <note>
            GUSP:s framväxt och den gradvisa övergången till en försvarsallians
            de senaste åren visar på en uppenbar statsbildningsprocess av
            EU.
          </note>
          <note>
            Det här bildar bakgrund till att vi i så få avseenden delar utrikesutskottets
            aktuella bedömningar i avsnittet om GUSP och EFSP även i det här
            betänkandet.
          </note>
          <note>
            Några av de allvarligaste aspekterna, som jag inte redogjorde
            för i debatten om det sammansatta utskottets betänkande, vill
            jag kommentera helt kort nu.
          </note>
          <note>
            Vi menar att det är bekymmersamt att såväl avtal som strukturer
            och kapaciteter så starkt har blandats mellan Nato och EU på den
            militära sidan. För en lekman är det omöjligt att avgöra vem som
            opererar var och hur och var gränsen i dag går mellan de olika
            organisationernas befogenheter. Därför är talet om att EU
          </note>
          <note>
            inte är en försvarsallians, att aktiviteterna i ESDP är
          </note>
          <note>
            "av rent mellanstatlig karaktär" eller att "det vilar i varje
            medlemslands hand att fritt förfoga över detta".
          </note>
          <note>
            Det är både illusoriskt och vilseledande, anser jag.
          </note>
          <note>
            Genom att vara EU-medlem i dag finns ingen reell politiskt möjlighet
            att blockera militära operationer som sker i den svåröverskådliga
            överlappning som Nato-, PFP-, EU/KUSP-, PARP- eller ECAP-
          </note>
          <note>
            verksamheterna utgör. Tycker åskådarna att det här är krångligt,
            kan jag erkänna att även många riksdagsledamöter tycker det.
          </note>
          <note>
            Vi noterar att vår bedömning skiljer sig från utskottsmajoritetens
            vad beträffar balansen mellan den civila och de militära kapaciteterna
            i EU. Vi efterlyser en utveckling personellt och ekonomiskt för
            de civila och konfliktförebyggande kapaciteterna som ska vara
            jämförbart stora med vad som hittills har mobiliserats för ESDP:s
            militära förmåga, på det sätt som angavs i
          </note>
          <note>
            Petersbergsuppgifterna.
          </note>
          <note>
            Utskottets tolkning av orden att insatser "skall ske i enlighet
            med principerna för FN:s stadga" är mycket strängare än vad som
            hittills har gjorts av de flesta svenska bedömare. Om det, som
            utskottstexten hävdar, innebär att beslut först måste fattas i
            FN:s säkerhetsråd innan EU går ut i strid, är det märkligt att
            författarna av konventets GUSP- och ESDP-texter undvikit att vara
            precis så explicita på den punkten.
          </note>
          <note>
            Vi är således mycket mer bekymrade än vad utskottet är över att
            möjligheterna att tolka FN-stadgan är så vida.
          </note>
          <note>
            Miljöpartiet delar inte heller utskottets mening att fredsbevarande
            insatser från EU ska kunna ske med bara ett anrop från en inblandad
            part. Allt våldsanvändande måste vara sanktionerat av FN, och
            dessutom vara begärt av en inblandad part.
          </note>
          <note>
            Vi betvivlar vidare att det med en sådan höggradig samordning
            av försvars- och säkerhetspolitiken som nu sker kan bli möjligt
            för Sverige att kanske ensamt "kunna bejaka krishanteringsinsatser
            som vilar på folkrättslig grund". Det här var ett citat från utskottsbetänkandet.
            Det kan, oavsett formerna för själva beslutsfattandet, politiskt
            leda till helt ohållbara situationer. Över huvud taget saknar
            vi en regelrätt folkrättsdiskussion i samband med konventet, som
            borde ligga till grund för målsättning och inriktning av en eventuell
            gemensam försvars- och säkerhetspolitik/utrikespolitik.
          </note>
          <note>
            Runt resonemangen om neutralitet, alliansfrihet och Sveriges
            roll i ett samarbete som det EU nu utvecklats till måste Miljöpartiet
            återigen framhålla följande: Med en solidaritetsklausul inskriven
            i fördragstexten, såsom konventet står i begrepp att föreslå,
            blir det mycket svårt för någon att hävda att den utveckling som
            skett sedan 1999 enbart syftar till att ordna lite minröjning
            eller skicka några poliser till konflikthärdar.
          </note>
          <note>
            Sverige blir moraliskt, ekonomiskt och diplomatiskt bundet till
            en union som har en stark egen militär slagkraft, som har långtgående
            och omfattande samarbete och samövning med en renodlad militärallians
            och som vidare har ett vapensamarbete, krigsmaterielforskning
            och handelsavtal på vapenområdet med världens största militära
            supermakt och med fem andra starka militärmakter inom EU.
          </note>
          <note>
            Våra slutsatser i detta det viktigaste avsnittet är enkla:
          </note>
          <note>
            · Vidga säkerhetsbegreppet till att omfatta reella men även icke-militära
            hot.
          </note>
          <note>
            · Avveckla EU dess militära egenkapaciteter och skilj ut Nato
            för gott.
          </note>
          <note>
            · Decentralisera utrikespolitiken och åternationalisera försvarspolitiken.
          </note>
          <note>
            · Underställ allt internationellt fredsarbete av alla grader
            och all våldsanvändning FN:s initiativ och ledning.
          </note>
          <note>
            · Inse att den nu aktuella gemensamma utrikespolitiken till den
            allra största delen handlar om militär kapacitet, inte om fredsaktiviteter
            och
          </note>
          <note>
            · att den militära utvecklingen - försvarsunionen -
          </note>
          <note>
            är helt parallell med valutaunionens utveckling och Schengens
            allt starkare gränser, murar och utanförskapande avvisningspolitik.
          </note>
          <note>
            EU är i dag så nära en federal stat med ett gemensamt försvar,
            gemensam valuta och gemensam gräns som ett före detta mellanstatligt
            freds- och handelssamarbete någonsin kan komma.
          </note>
          <note>
            Emellertid, herr talman, handlar regeringens skrivelse och det
            här utskottsbetänkandet om mer än
          </note>
          <note>
            EU:s växande militära slagsida. Låt mig beröra några saker.
          </note>
          <note>
            Miljömässigt utvecklas inte EU på det sätt som vi och många med
            oss hade önskat. Vi hade kunnat utnyttja de starka strukturer
            som unionen har till att ta krafttag i fråga om till exempel det
            stora hot mot hela mänskligheten som klimatförändringarna utgör.
            I
          </note>
          <note>
            ljuset av det menar vi att transportpolitiken är ett strategiskt
            område. EU har under många år aktivt understött alla former av
            infrastruktur, men framför allt vägbyggande, utan rimlig hänsyn
            till miljö-, natur- och kulturvärden. Detta i kombination med
            bland annat den inre marknaden samt missvisande prisrelationer
            har bidragit till ökande problem med
          </note>
          <note>
            "trafikinfarkt" i Europa. Vidtas inga motåtgärder kan problemen
            väntas förvärras den närmaste framtiden, inte minst till följd
            av EU:s förestående utvidgning.
          </note>
          <note>
            Det får negativa konsekvenser, inte enbart ur ett lokalt perspektiv
            utan även ur ett regionalt och internationellt perspektiv. Trafikutvecklingen
            försvårar till exempel för EU att leva upp till sina åtaganden
            enligt
          </note>
          <note>
            Kyotoprotokollet om klimatförändringar. Alltför ofta tas tekniska
            förbättringar ut i form av högre prestanda i stället för effektivare
            bränsleanvändning.
          </note>
          <note>
            Betänkandet berör även EU:s ambitioner att fortsätta utvidgningsprocessen.
            Och nota bene nu: Vi välkomnar varmt den delen av EU:s utveckling
            just av den enkla anledningen att bara så, genom en utvidgning,
            kan EU rättfärdigas som mer än enbart en elitistisk klubb och
            bara så, genom utvidgningen, kan det finnas ett visst hopp om
            en fortsatt mellanstatlig och platt karaktär.
          </note>
          <note>
            Men utvidgningen får inte ske till vilket pris som helst. Det
            är viktigt att se vilka inre förhållanden kandidatländerna har
            och i vilken global ställning de verkar. Min tvekan, herr talman,
            gäller just nu Turkiets krattade väg in i unionen. Den tidtabell
            som fastlagts verkar bortse dels från att Turkiet till övervägande
            delen är ett land som styrs av en militärt dominerad kommitté,
            vilken av allt att döma håller den demokratiskt valda regeringen
            i sina trådar, dels att de mänskliga rättigheterna långt ifrån
            är tillgodosedda. Vidare är Natokopplingen i Turkiets omvärldsrelationer
            besvärande. Att inte inse vilken oerhörd betydelse Turkiet får
            som både EU-medlem och strategiskt placerad Natomedlem i en het
            region av världen är naivt. Därför yrkar jag bifall till reservation
            1.
          </note>
          <note>
            Vi menar också att en regelrad men klokt arrangerad arbetskraftsinvandring
            är ett måste för framtiden.
          </note>
          <note>
            Därför bör inkommande EU-medborgare genast få en möjlighet att
            verka på hela den europeiska arbetsmarknaden. Vi kommer därför
            att ansluta oss till den fyrpartimotion, nr 3, som finns om fri
            rörlighet.
          </note>
          <note>
            En viktig markering som både den svenska regeringen och EU borde
            ha gjort för längesedan är att bojkotta israeliska varor som producerats
            på ockuperad mark. Det är inte en teknisk fråga och ska inte behandlas
            som en teknisk fråga. Det handlar om att slutligen sätta kraft
            bakom rader av verkningslösa
          </note>
          <note>
            FN-resolutioner och att visa att omvärldens tålamod med det oanständiga
            våldsutövandet mot ett ockuperat folk utan armé är slut. Det här
            uttrycks i reservation 14.
          </note>
          <note>
            Försiktighetsprincipen inom EU och WTO är också utmärkt politik,
            så vi kommer även att stödja reservation 20.
          </note>
          <note>
            Miljöpartiets starka kritik av utvecklingen av den europeiska
            unionen ligger fast. I en globaliserad värld finns det ett enormt
            behov av multilateralt, mellanstatligt samarbete med freds- och
            miljöskyddande inriktning. Men det EU som vi ser utvecklas framför
            våra ögon bakåt i tiden och framåt efter konventet fjärmar sig
            varje dag från det idealet med sjumilakliv.
          </note>
          <note>
            Frågan är bara när folkflertalet inser detta.
          </note>
          <note>
            (forts. 9 §)
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av talmannen att ajournera
            förhandlingarna till kl. 16.00 då voteringen skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            8 § Beslut om ärenden som slutdebatterats vid dagens sammanträde
          </note>
          <note>
            KUU2 EU:s yttre förbindelser i ett framtida konstitutionellt
            fördrag
          </note>
          <note>
            Punkt 1 (EU:s yttre förbindelser i ett framtida konstitutionellt
            fördrag)
          </note>
          <note>
            Utskottets förslag till beslut med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 1 (m)
          </note>
          <note>
            3. motiveringen i res. 2 (fp)
          </note>
          <note>
            4. motiveringen i res. 3 (v)
          </note>
          <note>
            5. motiveringen i res. 4 (c)
          </note>
          <note>
            6. motiveringen i res. 5 (mp)
          </note>
          <note>
            Förberedande votering 1:
          </note>
          <note>
            14 för res. 4
          </note>
          <note>
            14 för res. 5
          </note>
          <note>
            278 avstod
          </note>
          <note>
            43 frånvarande
          </note>
          <note>
            Talmannen konstaterade att lika röstetal uppkommit.
          </note>
          <note>
            Utgången skulle avgöras genom lottning.
          </note>
          <note>
            Talmannen anmodade Anita Johansson (s) och Ulla
          </note>
          <note>
            Löfgren (m) att fungera som kontrollanter vid lottningen samt
            Christer Winbäck (fp) att förrätta lottningen.
          </note>
          <note>
            Den upptagna lottsedeln visade ett ja och kammaren hade således
            antagit res. 4.
          </note>
          <note>
            Förberedande votering 2:
          </note>
          <note>
            26 för res. 3
          </note>
          <note>
            14 för res. 4
          </note>
          <note>
            265 avstod
          </note>
          <note>
            44 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 3:
          </note>
          <note>
            43 för res. 2
          </note>
          <note>
            24 för res. 3
          </note>
          <note>
            238 avstod
          </note>
          <note>
            44 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 4:
          </note>
          <note>
            51 för res. 1
          </note>
          <note>
            42 för res. 2
          </note>
          <note>
            213 avstod
          </note>
          <note>
            43 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            159 för utskottet
          </note>
          <note>
            49 för res. 1
          </note>
          <note>
            98 avstod
          </note>
          <note>
            43 frånvarande
          </note>
          <note>
            Kammaren biföll utskottets förslag till beslut med godkännande
            av utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 27 kd
          </note>
          <note>
            För res. 1: 49 m
          </note>
          <note>
            Avstod: 42 fp, 1 kd, 24 v, 17 c, 14 mp
          </note>
          <note>
            Frånvarande: 12 s, 6 m, 6 fp, 5 kd, 6 v, 5 c, 3 mp
          </note>
          <note>
            KUU3 EU:s rättsliga frågor i ett framtida konstitutionellt fördrag
          </note>
          <note>
            Punkt 1 (Europol och Eurojust)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            219 för utskottet
          </note>
          <note>
            49 för res. 1
          </note>
          <note>
            39 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 42 fp, 28 kd, 3 v, 14 c
          </note>
          <note>
            För res. 1: 49 m
          </note>
          <note>
            Avstod: 22 v, 3 c, 14 mp
          </note>
          <note>
            Frånvarande: 12 s, 6 m, 6 fp, 5 kd, 5 v, 5 c, 3 mp
          </note>
          <note>
            Tasso Stafilidis (v) anmälde att han avsett att avstå från att
            rösta men markerats ha röstat ja.
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 2 (v)
          </note>
          <note>
            3. motiveringen i res. 3 (mp)
          </note>
          <note>
            Förberedande votering:
          </note>
          <note>
            25 för res. 2
          </note>
          <note>
            14 för res. 3
          </note>
          <note>
            268 avstod
          </note>
          <note>
            42 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            216 för utskottet
          </note>
          <note>
            25 för res. 2
          </note>
          <note>
            66 avstod
          </note>
          <note>
            42 frånvarande
          </note>
          <note>
            Kammaren biföll utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 41 fp, 28 kd, 15 c
          </note>
          <note>
            För res. 2: 25 v
          </note>
          <note>
            Avstod: 49 m, 1 fp, 2 c, 14 mp
          </note>
          <note>
            Frånvarande: 12 s, 6 m, 6 fp, 5 kd, 5 v, 5 c, 3 mp
          </note>
          <note>
            9 § (forts. från 7 §) Verksamheten inom Europeiska unionen under
            2002 (forts. UU10)
          </note>
          <note type="speaker">
            Anf. 140 CARL B HAMILTON (fp) replik:
          </note>
          <note>
            Herr talman! Jag tycker att det var några mycket bekymmersamma
            saker som Miljöpartiets företrädare här sade. Först sade hon att
            hon gärna ville se en åternationalisering av försvarspolitiken
            i Europa. Är det någonting vi har lärt oss sedan Westfaliska freden
          </note>
          <note>
            1648 är det att ju mindre åternationalisering av försvarsmakter
            vi har, desto mindre risk för konflikter och strider har vi. Jag
            tycker att det perspektivet låter fasansfullt att vi skulle ha
            30 arméer och 30 flygvapen, som det skulle bli i den vision som
            Miljöpartiet har för Europa. Förskräckande! Förskräckande!
          </note>
          <note>
            Sedan undrar jag om det här med FN-mandat för flygförbudszonerna.
            Jag återkommer till det. Hade det varit bättre att de här flygförbudszonerna
            inte hade upprättats i norra Irak?
          </note>
          <note>
            Jag ska repetera de frågor som jag ställde i mitt anförande.
            Vill Miljöpartiet, i enlighet med Per
          </note>
          <note>
            Gahrtons åsikt, dölja sin verkliga åsikt eller sitt programmatiska
            arbete, att man ska arbeta fortlöpande och aktivt för att hitta
            nya och bättre former för det framtida mellanstatliga samarbetet
            som ett alternativ till EU och gå ur EU? Varför ska partiet i
            så fall dölja sin inställning?
          </note>
          <note>
            Som ett resultat av detta, om det är så att ni står kvar vid
            er tidigare ståndpunkt: Tänker ni aktivera artikel 59 när den
            nu blir fördragsfäst och argumentera för att Sverige ska gå ur,
            med stöd av artikel 59?
          </note>
          <note>
            Anser partiet att man som ett första steg bör lämna tillväxt-
            och stabilitetspakten?
          </note>
          <note type="speaker">
            Anf. 141 LOTTA N HEDSTRÖM (mp) replik:
          </note>
          <note>
            Herr talman! Det är mycket på en gång att försöka hinna svara
            på i vettig tid.
          </note>
          <note>
            Åternationalisering av försvarspolitiken: Självfallet är det
            grundläggande perspektivet att ju mindre vapen, ju bättre. Det
            vi ser i dag är ett enormt vapensamarbete, en enormt stor vapenexport.
            Den gynnas ju av att det är många stora starka ekonomiskt kraftfulla
            intressenter som är med och kan köpa, utveckla och forska om vapen.
          </note>
          <note>
            Det är det här som är problemet i världen: Ju fler vapen, ju
            större risk för krig.
          </note>
          <note>
            Det finns många små länder som inte har ett försvar. Malta har
            till exempel några symboliska soldater. Man kan mycket väl tänka
            sig att länder avstår från att ha ett försvar.
          </note>
          <note>
            Sverige håller på att anpassa sitt försvar efter en mycket mer
            realistisk hotbild - om vi bara agerade själva. Nu har vi också
            möjligheten, genom det här
          </note>
          <note>
            EU-samarbetet, att få stora försvarskapaciteter tillsammans med
            andra. Jag och vi tror helt enkelt inte att det är en bra utveckling.
            Det ska vara färre vapen och inte större arméer.
          </note>
          <note>
            Flygförbudszonerna är en favorit i repris - det tas upp för åttonde
            gången ungefär. Det handlar naturligtvis om FN:s våldsmonopol.
            Precis som vi i Sverige har ett våldsmonopol för polisen, precis
            som vi inte sätter vapen i händerna på alla och envar som önskar
            ha en puffra, måste vi ha ett våldsmonopol där
          </note>
          <note>
            FN håller i detta och står för det. Ingen annan världsordning
            är rimlig.
          </note>
          <note>
            Flygförbudszonerna fyllde en funktion. Det fyller också en funktion
            när folk fäller en björn i självförsvar. Men det är ändå inte
            rimligt att man ska ha det som huvudregel.
          </note>
          <note>
            Sedan var det detta med att vi döljer våra verkliga åsikter i
            Miljöpartiet. Man kan ha en politik, och man kan välja att driva
            den i olika skeden. Just nu finns det ingen majoritet för detta.
            Folkviljan avspeglar inte ett utträde ur EU. Det är icke desto
            mindre vår politik.
          </note>
          <note>
            Just nu är EMU-frågan det som politiskt är aktuellt.
          </note>
          <note>
            Där fokuserar vi. Välkommen att titta i våra protokoll och se
            vad som är dolt och inte!
          </note>
          <note type="speaker">
            Anf. 142 CARL B HAMILTON (fp) replik:
          </note>
          <note>
            Herr talman! Om Miljöpartiet och andra nejpartier skulle vinna
            i höstens folkomröstning är det viktigt att veta hur ni kommer
            att exploatera denna framgång. Det är därför som frågan om er
            vilja att gå ur EU är så viktig. Det duger inte att säga att ni
            just nu fokuserar på euron. Därför återkommer jag till min fråga.
            Ni säger själva att ni arbetar fortlöpande och aktivt med dessa
            utträdesfrågor. Då är min enkla fråga: Hur då? Tänker ni aktivera
            den här artikeln, som nu kommer på pränt? Anser ni att tillväxt-
            och stabilitetspakten, som en första åtgärd, ska avskaffas?
          </note>
          <note>
            Finns det svar på dessa enkla frågor?
          </note>
          <note type="speaker">
            Anf. 143 LOTTA N HEDSTRÖM (mp) replik:
          </note>
          <note>
            Herr talman! Tillväxt- och stabilitetspakten fyller tills vidare
            en funktion. Att det nu finns en utträdesparagraf tar vi faktiskt
            delvis åt oss äran av. Det var en helt orimlig situation att den
            inte fanns där förut. Självklart ska varje bra klubb ha en sådan
            paragraf. Vi har inga aktuella planer på att aktivera den.
          </note>
          <note>
            Vi kommer självfallet att ta en seriös diskussion utifrån utfallet
            av folkomröstningen. Vi kommer att respektera det utfallet, och
            vi kommer att rätta och anpassa vår politik efter det. Blir det
            ett nej kommer frågan om ett fortsatt ograverat medlemskap att
            bli intressant för många fler än för Miljöpartiet.
          </note>
          <note type="speaker">
            Anf. 144 KENNETH G FORSLUND (s) replik:
          </note>
          <note>
            Herr talman! Lotta Nilsson Hedström uppehöll sig mycket i sitt
            anförande kring den gemensamma utrikes- och säkerhetspolitiken.
            Utifrån det har jag en fråga: Hur definierar du begreppet "försvarsmakt"?
          </note>
          <note type="speaker">
            Anf. 145 LOTTA N HEDSTRÖM (mp) replik:
          </note>
          <note>
            Herr talman! Nja, nu blev jag lite tagen. Det finns säkert någonting
            underförstått. Jag vet inte vad du är ute efter. I Sverige betyder
            försvarsmakten totalförsvaret med alla dess kapaciteter. Jag är
            rädd att jag inte kan besvara din fråga på ett vettigt sätt om
            du inte preciserar den.
          </note>
          <note type="speaker">
            Anf. 146 KENNETH G FORSLUND (s) replik:
          </note>
          <note>
            Herr talman! Försvarsmakt för mig är att ha ett försvar mot angrepp
            utifrån, ungefär som det svenska totalförsvaret, som du mycket
            riktigt är inne på. Men när du pratar om försvarsmakt i EU-perspektivet
            låter det mer som den allra mest negativa tolkningen av begreppet
            "försvarsmakt", nämligen att det handlar om ett angreppsförsvar.
            Och det är ju inte det som det handlar om i EU-samarbetet.
          </note>
          <note>
            Vi kan ta försvarsdelen, att försvara mot angrepp utifrån. Det
            finns ju inte någon solidaritetsklausul liknande § 5 i Natostadgan
            inom EU:s krishanteringsarbete och utrikes- och försvarssamarbete.
          </note>
          <note>
            Man kan ta den här allra mest negativa uttolkningen, att det
            skulle handla om att angripa ett annat land. Jag har i alla fall
            aldrig hört att någon sådan ambition har uttalats inom EU. Känner
            du, Lotta
          </note>
          <note>
            Nilsson Hedström, till någonting annat? Det tycker jag i så fall
            är ganska väsentligt att få reda på.
          </note>
          <note>
            Sedan kan man ta de konkreta exemplen på EU:s krishanteringsarbete
            som just nu pågår. Är Lotta
          </note>
          <note>
            Nilsson Hedström emot det som EU nu utför - jag tänker framför
            allt på polismissionen i Bosnien-
          </note>
          <note>
            Hercegovina och militärinsatsen i före detta jugoslaviska republiken
            Makedonien?
          </note>
          <note>
            Min uppfattning är att ni i Miljöpartiet använder det här försvarsmaktsargumentet
            därför att ni sitter fast i ett EU-motstånd. När argumenten om
            att EU
          </note>
          <note>
            skulle vara en rikemansklubb inte längre fungerar när
          </note>
          <note>
            EU utvidgas sitter ni krampaktigt och håller i den här skräckbilden
            av EU som en förbundsstat med en gemensam armé.
          </note>
          <note type="speaker">
            Anf. 147 LOTTA N HEDSTRÖM (mp) replik:
          </note>
          <note>
            Herr talman! Jag börjar bakifrån. Vad är hönan, och vad är ägget?
            Vårt EU-motstånd handlar framför allt och från början om en insikt.
            Man är inte så naiv att man tror att allt som EU gör är bra. Det
            är en insikt om att en räls är utlagd med bland annat militariseringsprogram
            och en gemensam valuta, allt det som kännetecknar en stat. Vi
            hittar inte på de här argumenten i efterhand för att upprätthålla
            ett EU-
          </note>
          <note>
            motstånd som bara är taget i luften.
          </note>
          <note>
            Just nu har Javier Solana fått ett uppdrag att titta efter vilka
            strategiska hot som unionen är utsatt för.
          </note>
          <note>
            Det är mycket graverande. Först bestämmer man sig för att man
            ska ha en militär kapacitet. Sedan kommer man på att man nog måste
            kolla om det finns några hot, och så säger man till någon: Kan
            du springa i väg och kolla om det finns några sådana?
          </note>
          <note>
            Det här är väldigt graverande anser jag. Det tyder också på att
            man vill ha kapaciteten och att man sedan kommer på att den ska
            användas till någonting i det yttre.
          </note>
          <note>
            Jag menar att det finns fog för att ha en världsordning så att
            man kan ingripa på problematiska ställen.
          </note>
          <note>
            Detta måste ske med FN-mandat. Detta måste ske med FN-mandat.
            Detta måste ske med FN-mandat. Så ser vår politik ut. Det är helt
            klart. Vi stöder därför inte insatser i Makedonien.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 16.27 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            9 § (forts.) Verksamheten inom Europeiska unionen under 2002
            (forts. UU10)
          </note>
          <note type="speaker">
            Anf. 148 KAJ NORDQUIST (s):
          </note>
          <note>
            Fru talman, riksdagskamrater och riksmötesdeltagare! Jag är synskadad,
            och jag läser upp mitt manuskript från punktskrift. Det finns
            en diskussion som alltid har funnits när det gäller punktskrift,
            och det är konstitutivt för hela kulturen kring punktskrift. Man
            diskuterar om man ska använda ett förkortat system eller om det
            ska vara fullskrift.
          </note>
          <note>
            Det här är en illustration av det ämnesområde och det betänkande
            vi diskuterar, inte för hur det ser ut för synskadade men just
            problemet med förkortningar eller icke förkortningar. Betänkandet
            är proppfullt med förkortningar, och här finns inga motiv att
            det skulle vara bättre från trycksynpunkt eller så. I stället
            slänger vi oss alla med många relativt obskyra förkortningar,
            åtminstone om man tänker att valmanskåren ska begripa vad vi säger.
            Det är Phare och MUL
          </note>
          <note>
            och alla möjliga förkortningar. Ibland funderar jag om inte samma
            diskussion vore bra även i ett mera mainstream-perspektiv. Hur
            många förkortningar ska vi egentligen ha? De underlättar definitivt
            inte förståelsen för de saker vi diskuterar.
          </note>
          <note>
            Jag är socialdemokrat. Det är viktigt i de här sammanhangen med
            tanke på de ambitioner vi har för svensk del och på internationell
            nivå. För mig som socialdemokrat finns det vissa ledord som är
            viktiga i politiken. Det är det som vi traditionellt sett har
            kallat för den svenska modellen. Det är viktigt med det som vi
            har formulerat och som vi nu kallar den generella välfärdspolitiken.
            Det är viktigt med en hög sysselsättningsnivå. Det är viktigt
            med ett demokratiskt fungerande samhälle. Det är viktigt med ett
            dynamiskt väl fungerande näringsliv. Det är viktigt med välfärdsinstitutioner
            som är styrda på demokratisk basis och inte av andra skäl. För
            mig är det viktigt med fackliga rättigheter. För mig är det viktigt
            med jämställdhetsfrågor och jämställdhetsperspektiv. För mig är
            det viktigt med sociala rättigheter.
          </note>
          <note>
            Dessa grundvärderingar är viktiga att fundera över när man arbetar
            inte bara på svensk bog utan även utomlands i EU-sammanhang. Det
            är därför jag tar upp dem med anledning av UU10.
          </note>
          <note>
            Det finns generella förhoppningar som är viktiga att titta på
            när man ställer sig frågan om värdet av
          </note>
          <note>
            EU-arbetet. Vi har alla en förhoppning om att världen ska förbättras
            på olika sätt. Det går också att se att det finns större förutsättningar
            för att världen ska bli bättre än den har varit tidigare. Det
            finns en större grad av välfärd, större grad av välstånd, en större
            grad av frihet i stora delar av världen, än det någonsin har funnits
            tidigare.
          </note>
          <note>
            Ofta diskuterar man i en ganska pessimistisk anda, men jag tycker
            egentligen att det är obefogat.
          </note>
          <note>
            Saker och ting går framåt. Klyftorna minskar. Det finns förutsättningar
            för att minska klyftorna mellan rika och fattiga.
          </note>
          <note>
            Vi talar nu för tiden om någonting som kallas för hållbar utveckling.
            Det är hållbar utveckling på det sättet att vi inte ska förstöra
            för framtida generationer, men det är också hållbar utveckling
            ur social synpunkt. Människor ska ha en reell chans, alla ska
            finnas med på båten, vi ska alla arbeta tillsammans. Det konceptet
            är viktigt i det internationella arbetet. Det är viktigt att vi
            som svenskar fortsätter att arbeta aktivt för ett enat Europa,
            som vi hela tiden har gjort sedan vi kom med som EU-medlemmar.
          </note>
          <note>
            Det är viktigt att EU utvecklas på olika sätt. När
          </note>
          <note>
            EU utvecklas är det inte bara bra för alla möjliga andra, utan
            det är faktiskt också bra för oss svenskar och för oss svenska
            politiker.
          </note>
          <note>
            Det som händer nu är att vi får ett större EU där tio länder
            till ska komma med. Det är perfekt. Det betyder att vi för första
            gången får ett Europa som i stort sett är enat. Det fattas en
            del länder än så länge, men EU kommer att omfatta större delen
            av Europa.
          </note>
          <note>
            Det betyder faktiskt för första gången att vi gör slut på andra
            världskriget och konsekvenserna av andra världskriget. Det betyder
            att vi integrerar en större del av Europa i den positiva utveckling
            som finns. Det betyder att det skapas en mycket större inre marknad.
          </note>
          <note>
            Det får förhoppningsvis som konsekvens att vi ser en större ekonomisk
            tillväxt.
          </note>
          <note>
            Det är viktigt i det här arbetet att vi kommer att skapa en gräns,
            men den gränsen kommer inte att vara en yttre gräns mot kommersiella
            mänskliga och kulturella kontakter, utan möjligen kommer den att
            fungera som en gräns mot internationell smuggling, brottslighet
            och andra sådana problem. Vi har som ambition att integrera och
            skapa ett större ekonomiskt område som också kommer att omfatta
            Ryssland, så småningom Moldavien, Ukraina och Vitryssland. Där
            finns i och för sig problem. Men det här kommer också att innefatta
            Medelhavsområdet, som finns knutet till oss utifrån Barcelonaprocessen.
          </note>
          <note>
            Fru talman! Jag har blivit medveten om att tiden går. Jag har
            i och för sig preparerat en hel del synpunkter till, men jag tänkte
            avslutningsvis säga att jag yrkar naturligtvis bifall till utskottets
            förslag i betänkande UU10. Jag yrkar avslag på alla reservationer,
            och jag yrkar naturligtvis avslag på de tillägg som gjorts av
            Miljöpartiet i en motion.
          </note>
          <note type="speaker">
            Anf. 149 CECILIA WIGSTRÖM (fp):
          </note>
          <note>
            Fru talman! En av hörnstenarna i det europeiska samarbetet är
            den fria rörligheten för människor, det vill säga att vi kan studera,
            arbeta och bosätta oss var vi vill. När nu tio nya länder blir
            medlemmar i EU
          </note>
          <note>
            bör det vara en självklarhet att denna rätt även ska gälla de
            nya EU-medborgarna. I Berit Rolléns utredning föreslås emellertid
            att Sverige bör begränsa tillgången till den svenska arbetsmarknaden
            för arbetstagare från de östeuropeiska medlemsländerna.
          </note>
          <note>
            Vi i Folkpartiet har i reservation nr 3 klart uttalat oss mot
            Rolléns förslag till förmån för Folkpartiets motionsyrkande om
            att de nya EU-medborgarna inte ska diskrimineras utan få komma
            hit på samma villkor som nuvarande EU-medborgare.
          </note>
          <note>
            Rollén föreslår särbehandling av östeuropéer, trots att hon kommer
            fram till att det inte finns en risk för att det kommer att uppstå
            allvarliga störningar på arbetsmarknaden. Motivet till hennes
            förslag är att hon tror att östeuropéer kommer att missbruka vårt
            välfärdssystem. Vilka belägg har hon för sitt påstående?
          </note>
          <note>
            Liknande farhågor fanns hos vissa även vid Sveriges inträde i
            EU. Man trodde att EU-medborgare från
          </note>
          <note>
            Sydeuropa skulle komma hit och utnyttja vårt välfärdssystem.
            Farhågorna visade sig helt ogrundade.
          </note>
          <note>
            Varför skulle risken vara större nu? Östeuropéerna må ha det
            svårare ekonomiskt, men det gör dem inte mer kriminella än andra.
            Eventuellt missbruk av välfärdssystemet av svenska medborgare
            eller utländska medborgare ska vi givetvis stoppa, men med andra
            metoder - inte genom att tumma på den fria rörligheten.
          </note>
          <note>
            Jag tror att Rollén också inser på vilka lösa boliner hon bygger
            sina förslag. Mot slutet av utredningen skriver hon: "Ingen kan
            i dag säga om den rädsla för missbruk som jag ger uttryck för
            har fog för sig.
          </note>
          <note>
            Det går heller inte att på någon faktagrund hävda motsatsen."
          </note>
          <note>
            Riksdagen måste ta beslut utifrån fakta, inte rädslor. Låt oss
            inte konstruera problem! Det räcker med de verkliga problem vi
            har.
          </note>
          <note>
            Ett stort problem vi står inför är bristen på arbetskraft. Redan
            i dag saknas personal inom vård och omsorg, och problemet kommer
            att bli större i takt med att befolkningen åldras. Detta innebär
            att arbetskraftsutbudet minskar samtidigt som efterfrågan på personalintensiva
            välfärdstjänster ökar. Det är en ekvation som inte går ihop och
            som hotar vår välfärd.
          </note>
          <note>
            Hur ska vi få människor från de nya medlemsländerna att vilja
            komma till Sverige? Det är det verkliga problemet, då vi konkurrerar
            med andra europeiska länder om arbetskraften. Rollén hade också
            i uppdrag att titta på hur vi kan göra Sverige attraktivt, men
            hon kommer inte med ett enda förslag.
          </note>
          <note>
            Att göra Sverige attraktivt internationellt är ett långsiktigt
            projekt. Vi har högre löneläge än Östeuropa, men vi ligger inte
            i topp inom EU. EU-
          </note>
          <note>
            kommissionen förutspår att 80 % av de människor som kommer att
            flytta från Östeuropa kommer att välja att slå sig ned i Tyskland
            eller Österrike.
          </note>
          <note>
            Den historiska uppgiften att knyta öst och väst samman i Europa
            kan inte begränsas till att gälla bara på papperet utan måste
            fungera också i realiteten.
          </note>
          <note>
            Principen om fri rörlighet för människor är grundläggande. Regeringen
            har svävat på målet i frågan, och
          </note>
          <note>
            Socialdemokraterna ställer inte upp på vår reservation. Det gläder
            mig dock att Miljöpartiet, Moderaterna, Kristdemokraterna och
            Centern ställer upp på reservationen. Rollénutredningen ska förpassas
            dit den hör hemma: till byrålådan.
          </note>
          <note>
            Fru talman! Jag vill också passa på att ta upp vår tids slavhandel,
            något som Folkpartiet har ett särskilt yttrande om. Det uppskattas
            att 120 000 kvinnor och barn förs in till EU varje år för att
            utnyttjas för sexuella ändamål. Orsakerna till människohandel
            är flera.
          </note>
          <note>
            Gemensamt för de länder de drabbade kvinnorna kommer ifrån är
            dock att de har genomgått omvälvande politiska och ekonomiska
            förändringar. I spåren har fattigdom och hög arbetslöshet följt.
            Fattigdomen utgör en viktig orsak till människohandeln.
          </note>
          <note>
            Insatser mot kvinnohandel måste göras på flera fronter, exempelvis
            generösare bistånd och polisiärt samarbete. Utskottet tar upp
            dessa och olika andra åtgärder men inte den ytterligare insats
            som kan göras genom att låta kvinnor komma hit lagligt och jobba.
          </note>
          <note>
            Om Sverige och EU öppnar för ökad arbetskraftsinvandring skulle
            det ge åtskilliga av de tusentals unga kvinnor som i dag förs
            in till EU olagligt och tvingas till prostitution en möjlighet
            att söka vanliga arbeten med riktig lön och säkra arbetsvillkor.
          </note>
          <note>
            De internationella brottsligorna lever på det som är olagligt.
            Hade det inte varit olagligt att ta sig till
          </note>
          <note>
            Sverige och EU för att söka jobb hade inte unga kvinnor behövt
            hamna i människosmugglarnas händer. Både Internationella organisationen
            för migration, IOM, och den internationella arbetstagarorganisationen,
            ILO, stöder denna uppfattning.
          </note>
          <note>
            Självklart kan inte alla kvinnor hjälpas genom arbetskraftsinvandring.
            Alla kommer inte att få jobb.
          </note>
          <note>
            Men en laglig väg att ändå söka ett jobb i EU skulle troligen
            rädda många från att hamna i händerna på människohandlare i sin
            jakt på att komma in i EU för att få ett jobb.
          </note>
          <note>
            Med de orden vill jag avsluta, fru talman.
          </note>
          <note type="speaker">
            Anf. 150 KENNETH G FORSLUND (s) replik:
          </note>
          <note>
            Fru talman! Cecilia Nilsson Wigström tar upp reservation 3 i
            betänkandet och säger faktiskt själv i praktiken att detta inte
            är en reservation mot utskottets betänkande eller regeringens
            politik utan mot
          </note>
          <note>
            Berit Rolléns utredningsbetänkande. Min fråga till
          </note>
          <note>
            Cecilia Nilsson Wigström är: Vad i regeringens skrivelse, i regeringens
            politik eller i utskottets betänkande är det som skulle kunna
            ge underlag för den reservation som ni har lagt fram?
          </note>
          <note>
            Hela reservationen handlar ju om Berit Rolléns utredningsbetänkande,
            vilket man naturligtvis kan och får ha uppfattningar om. Men i
            betänkandet, i den politik som föreslås och i det som har uttalats
            från regeringen sägs det faktiskt ingenting om att man skulle
            följa det som Berit Rollén har föreslagit.
          </note>
          <note type="speaker">
            Anf. 151 CECILIA WIGSTRÖM (fp) replik:
          </note>
          <note>
            Fru talman! Vår reservation bygger på Folkpartiets motion. Vi
            behandlade ju i utskottet inte bara regeringens skrivelse om EU:s
            verksamhet utan också olika partiers motioner. Folkpartiet motionerade
            i höstas om att alla nya EU-medborgare som kommer från Östeuropa
            ska få komma till Sverige och söka jobb här på lika villkor. Det
            ska inte förekomma någon diskriminering eller särlagstiftning
            för dessa nya
          </note>
          <note>
            EU-medborgare. Det är det som är grunden för vår reservation.
          </note>
          <note>
            När det sedan gäller vad regeringen tycker och tänker får jag
            nog säga att det har varit lite luddigt vad regeringen tycker
            i den här frågan. Göran Persson har i olika uttalanden lutat åt
            olika håll. Det gläder mig att Göran Persson för några veckor
            sedan i en P1-
          </note>
          <note>
            intervju sade att vi inte ska tillämpa Berit Rollénutredningen.
            Men då förstår jag inte varför inte utskottsmajoriteten kunde
            ha bifallit vår motion. Då kunde det här i stället ha varit någonting
            som alla var överens om.
          </note>
          <note type="speaker">
            Anf. 152 KENNETH G FORSLUND (s) replik:
          </note>
          <note>
            Fru talman! Jag har bara hört Göran Persson och regeringen luta
            åt ett håll, nämligen att Sverige inte skulle använda sig av den
            möjlighet till övergångsregler under sju års tid som finns gentemot
            de nya medlemsländerna. Jag tycker personligen att det är rimligt
            att inte använda den möjligheten. Jag kan säkerligen också ställa
            upp på det mesta, för att inte säga allt, i den folkpartistiska
            motionen i sak. Möjligen tycker jag att den lite grann slår in
            öppna dörrar.
          </note>
          <note>
            Som du själv sade förut, Cecilia Nilsson Wigström: Låt oss inte
            konstruera problem! Jag tycker möjligen att ni nu konstruerar
            ett problem. Ni håller väldigt hårt i det Rollénska utredningsbetänkandet,
            som inte är regeringens politik och som inte heller i utskottets
            betänkande föreslås att vara landets politik.
          </note>
          <note type="speaker">
            Anf. 153 CECILIA WIGSTRÖM (fp) replik:
          </note>
          <note>
            Fru talman! Jag vill nog hävda väldigt bestämt att jag inte konstruerar
            ett problem. Jag har inte med mig citat hit till kammaren, för
            jag var inte förberedd på just den här frågan. Jag vet dock mycket
            väl att Göran
          </note>
          <note>
            Persson i denna kammare har sagt att regeringen eventuellt kommer
            att behöva använda sig av övergångsreglerna.
          </note>
          <note>
            Jag tror också att det är så att regeringen har varit tveksam.
            Det har säkert funnits olika företrädare som har drivit frågan
            åt olika håll. Faktum är att när vi beredde det här betänkandet
            i utskottet så var det före
          </note>
          <note>
            Göran Perssons P1-intervju. Det var säkert därför som socialdemokraterna
            inte kunde ställa sig bakom vår reservation: Persson och regeringen
            hade ännu inte bestämt sig för hur de skulle ställa sig i frågan.
          </note>
          <note>
            Det gläder mig dock att Kenneth G Forslund här bekräftar att
            inte bara Göran Persson inom Socialdemokraterna utan kanske till
            och med den socialdemokratiska gruppen i utrikesutskottet vill
            gå på vår linje.
          </note>
          <note>
            Det är en oerhörd framgång.
          </note>
          <note type="speaker">
            Anf. 154 ULF HOLM (mp):
          </note>
          <note>
            Fru talman! Regeringens skrivelse till riksdagen om verksamheten
            inom EU är ganska omfattande. Av bristande kunskap om hur det
            fungerar i riksdagen skrev jag tyvärr aldrig någon motion på den,
            men det har jag förstått att man skulle ha gjort.
          </note>
          <note>
            Jag tänker inte gå in på alla politiska områden som behandlas
            i skrivelsen eftersom min partikollega
          </note>
          <note>
            Lotta Nilsson Hedström har varit uppe och pratat om dem. Dessutom
            sitter jag i EU-nämnden och har all möjlighet att föra fram Miljöpartiets
            åsikter om politiken där.
          </note>
          <note>
            Alla som bläddrar igenom årsboken om EU finner snabbt att i stort
            sett alla politikområden finns i EU.
          </note>
          <note>
            EU är därmed inrikespolitik och inte utrikespolitik, vilket någon
            antydde tidigare i debatten. EU är inrikespolitik eftersom lagarna
            tillämpas här i Sverige, i vissa fall med direkt verkan.
          </note>
          <note>
            Allt från exportkontroll av krigsmateriel, korruption inom privata
            sektorn till byggfrågor behandlas av
          </note>
          <note>
            EU. Trots att EU berör oss mer och mer verkar många i riksdagen
            blunda. På något annat sätt kan man inte tolka det faktum att
            bara tre utskott och EU-
          </note>
          <note>
            nämnden har lämnat ett yttrande till utrikesutskottet om de frågor
            som behandlas i EU i den här skrivelsen.
          </note>
          <note>
            Nu kan vän av ordning säga att det gäller vad som hände förra
            året och att vi måste koncentrera oss på vad som är på gång i
            EU. Det är rätt och fel på samma gång. Det är fel därför att uppföljning
            är mycket viktigt i en demokratisk process. Det är rätt om det
            vore så att utskotten ägnade sig åt EU-frågor. Men så är inte
            sanningen. Enligt EU-nämndens yttrande är det bara ett utskott,
            trafikutskottet, som under 2002
          </note>
          <note>
            lämnade över ett skriftligt yttrande till EU-nämnden i en aktuell
            EU-fråga - en enda gång. Om man då tittar på hur många politiskt
            heta frågor som ligger under
          </note>
          <note>
            EU-flagg måste det därför från riksdagens sida bli en skärpning
            i fråga om detta, och utskotten måste bli mycket mer aktiva eftersom
            det är där som sakkunskapen finns.
          </note>
          <note>
            En av de frågor som var politiskt heta förra året var EU:s så
            kallade terroristlista. Där har Miljöpartiet redan gett sin syn
            på den. Vi gillar den inte. Bland annat Amnesty International
            har liksom Miljöpartiet kritiserat den häftigt för att kampen
            mot terrorismen sker på bekostnad av människors rättigheter. Amnesty
            International tar bland annat upp att flera västländer godtyckligt
            har gjort gripanden och infört svepande och ofta diskriminerande
            lagstiftning för att bekämpa terrorismen. För att ingen ska tveka
            kan jag säga att Miljöpartiet naturligtvis anser att terrorismen
            ska bekämpas.
          </note>
          <note>
            Men det intressanta här är hur EU behandlar denna fråga. Det
            absurda är ju att man politiskt ska avgöra vad som är terrorism.
            Det är ministerrådet som beslutar om vilka personer eller organisationer
            som ska anses utgöra terrorhot, inte en domstol och inte en myndighet.
            Bara det är konstigt. Men så är det i EU, och det får vi finna
            oss i.
          </note>
          <note>
            Hur behandlar då EU frågan? Den svenska regeringen ska samråda
            med oss i EU-nämnden om detta.
          </note>
          <note>
            Under pågående möte får vi en lista utdelad eller uppläst där
            det framgår vilka personer och organisationer som föreslås bli
            upptagna på denna lista. Hur ska man som ansvarstagande riksdagsledamot
            under pågående möte kunna uttala sig för eller mot om en person
            eller en organisation ska tas upp på terroristlistan? Och vilket
            underlag har man som EU-
          </note>
          <note>
            nämndsledamot? Det är väldigt svåra frågor. Men det sker helt
            och hållet i enlighet med de regler som finns innan ministern
            åker till Bryssel och fattar beslut.
          </note>
          <note>
            Och det kallas just samråd mellan regering och riksdag. Och det
            säger sig självt att detta inte är hållbart.
          </note>
          <note>
            Från Miljöpartiets sida är det därför ett krav att riksdagens
            fackutskott ska ta hand om frågorna i betydligt större utsträckning
            än som sker i dag. Det är utrikesutskottet som har mest kunskaper
            om dessa frågor som handlar om terroristlistan, och det är därför
            utrikesutskottet som bör behandla dem. EU-
          </note>
          <note>
            nämnden har överlevt sig själv eftersom vi EU-
          </note>
          <note>
            nämndsledamöter inte har möjlighet att sätta oss in i alla frågor
            till hundra procent eftersom vi inte sitter i alla utskott och
            omöjligt kan gripa tag i alla dessa frågor. Det är fackutskotten
            som måste ha större ansvar. Det är dit som ministrarna i första
            hand ska gå för att förankra sina beslut.
          </note>
          <note>
            Riksdagen måste också än tydligare våga säga emot och våga vara
            besvärlig i EU-sammanhang. Det är nästan ett fult ord i det politiska
            Sverige att säga att man ska vara besvärlig i EU. Men så är det.
            Så fungerar EU i många stycken. Man måste vara besvärlig för att
            tillvarata de svenska intressena, och sådana finns.
          </note>
          <note>
            I regeringens skrivelse har man blivit allt duktigare på att
            skriva ned hur Sverige har röstat i ministerrådet. Det är bra.
            Det borde bli mer av denna utveckling i arbetet.
          </note>
          <note>
            Efter att ha bläddrat igenom skrivelsen häromdagen kan jag också
            konstatera att det inte nämns mycket om alla de expertgrupper,
            kommittéer och arbetsgrupper som finns i EU-sammanhang. Enligt
            uppgifter finns det över 1 000 olika sådana grupper.
          </note>
          <note>
            Vad händer i dessa grupper? Vilka personer har regeringen utsett
            att sitta var, och vilken politik för de, och vilka beslut står
            de bakom? Jag tror att vi måste begära att även sådana uppgifter
            ska vara med i kommande skrivelser från regeringen.
          </note>
          <note>
            Det är inte bara expertgrupperna som påverkar.
          </note>
          <note>
            EU har alltfler myndigheter till sitt förfogande, bland annat
            en av de senare som ska arbeta med livsmedelssäkerhet. Hur påverkar
            detta de svenska myndigheterna? Vilken makt har dessa myndigheter
            att påverka motsvarande svenska myndigheter? Hur mycket tid måste
            de svenska myndigheterna lägga ned på dessa frågor? Det är också
            någonting som vi bör fördjupa oss i.
          </note>
          <note>
            Slutligen, fru talman, vill jag bara beröra EU-
          </note>
          <note>
            konventet där man nu håller på att förhandla fram ett nytt fördrag.
            Det är min och Miljöpartiets uppfattning att väljarna ska få framföra
            sin åsikt om denna nya
          </note>
          <note>
            EU-grundlag i en folkomröstning. Danmark har redan aviserat en
            sådan folkomröstning. Frankrike och
          </note>
          <note>
            Irland tycks vara inne på samma linje, men inte Sverige. Här
            anser uppenbarligen majoriteten i riksdagen att det inte är nödvändigt.
            Man anser inte att det är så många förändringar som är på gång.
            Hur kan förändringarna av EU vara mer omfattande i Danmark,
          </note>
          <note>
            Frankrike och Irland än i Sverige? Betänk detta, och jag hoppas
            att vi kommer fram till att det ska vara en folkomröstning om
            resultatet av EU-konventets arbete även i Sverige.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 juni.)
          </note>
          <note>
            10 § Villkoren för veterinär verksamhet
          </note>
          <note>
            Föredrogs miljö- och jordbruksutskottets betänkande
          </note>
          <note>
            2002/03:MJU10
          </note>
          <note>
            Villkoren för veterinär verksamhet (förs.
          </note>
          <note>
            2002/03:RR12).
          </note>
          <note type="speaker">
            Anf. 155 ANITA BRODÉN (fp):
          </note>
          <note>
            Fru talman! Djurskydd och livsmedelssäkerhet har länge stått
            högt upp på Folkpartiets agenda. Det känns därför oerhört angeläget
            att vi i dag fattar ett beslut som leder till att osäkerhet och
            bristande rutiner inom veterinärsektorn elimineras.
          </note>
          <note>
            Revisorerna har nu lämnat ett förslag. Det innebär i korthet
            en oberoende utredning. Där tar man upp några punkter. Det handlar
            om en fördelning av bidrag. Det handlar om statens ansvar för
            sällskapsdjur.
          </note>
          <note>
            Det handlar också om distriktsveterinärernas dubbla roller. Man
            redovisar även bristerna när det gäller djursjukdata.
          </note>
          <note>
            Folkpartiet ställer sig bakom revisorernas förslag om en oberoende
            utredning. Det råder enligt vårt sätt att se ingen tvekan om att
            det är nödvändigt. Regeringen har visserligen tillsatt en samverkansgrupp
            med uppgift att finna lösningar på problemen, men med erfarenhet
            av Jordbruksverkets förra arbetsgrupp som misslyckades i sitt
            arbete anser vi att just en oberoende utredning enligt revisorernas
            förslag är det bästa.
          </note>
          <note>
            Folkpartiet har däremot i utskottet pekat på att ytterligare
            direktiv skulle ges till utredningen.
          </note>
          <note>
            I reservation 1 nämner vi tre ytterligare områden som vi anser
            att man skulle ha tagit med i utredningsdirektivet. Det ena området
            handlar om att säkerställa att myndighetsutövandet skiljs från
            fältverksamheten.
          </note>
          <note>
            Flera remissinstanser pekade också på länsveterinärernas roll
            som myndighetsutövare, detta för att förhindra dubbla roller för
            distriktsveterinärerna. Genom att utskottet delar uppfattningen
            att också titta på länsveterinärernas uppgifter bör detta kunna
            beaktas.
          </note>
          <note>
            Den andra punkten som vi tar upp är att vi har lyft fram farhågorna
            med statliga bolag. Eftersom det i bolag inte finns samma krav
            på insyn och öppenhet är vi negativa till en sådan lösning. Bolagstanken
            framkom i en del remissvar, och vi ville på detta sätt markera
            vår ståndpunkt.
          </note>
          <note>
            Den tredje punkten är den sista men inte den minst viktiga. Den
            handlar nämligen om praktikmöjligheter för veterinärstuderande.
          </note>
          <note>
            Under vintern blev frågan om praktikplatser, eller snarare befarad
            brist på praktikplatser, speciellt vad avser jourverksamhet, mycket
            aktualiserad med tanke på hästakutens nedläggning. Praktiktjänstgöring
            är ett stort problem och många gamla veterinärer som jag talat
            med efterfrågar en AT-tjänstgöring för veterinärstuderande. Vårt
            yrkande handlar om att säkerställa veterinärstuderandes möjlighet
            till praktik, speciellt vad gäller jourverksamhet. Vi hade önskat
            att detta skulle ingå i ett ytterligare direktiv. Därför yrkar
            vi bifall till reservation 1.
          </note>
          <note>
            Vad gäller djursjukdata kommer Jordbruksverket inom kort att
            lämna förslag till sanktionsåtgärder. Det anser vi är bra. Vi
            har pekat på att det kan vara nödvändigt för att få en uppstramning
            vad gäller rapportering av djursjukdata. Djursjukdatabasen är
            ett hjälpmedel i förebyggande djurhälsovård och för livsmedelskontroll.
            Man kan då följa sjukdomsutveckling och läkemedelsförskrivningar,
            och det är oerhört angeläget inte minst med tanke på antibiotikaresistensutvecklingen.
          </note>
          <note>
            Anf. 156 ANN-KRISTINE JOHANS-
          </note>
          <note>
            SON (s):
          </note>
          <note>
            Fru talman! År 1995 inrättades den nya distriktsveterinärorganisationen
            under både protester och en viss turbulens. Åren därefter har
            präglats av oro och många diskussioner, bland annat om konkurrensen
            mellan distriktsveterinärerna och de privatpraktiserande veterinärerna,
            Jordbruksverkets dubbla roller som myndighetsutövare och med fältverksamhet,
            om jourtjänstgöring och om rimliga arbetsvillkor.
          </note>
          <note>
            Jordbruksverket har genom att skilja på distriktsveterinäravdelningen
            och verkets djuravdelning, som ansvarar för myndighetsutövningen,
            försökt komma till rätta med verkets dubbla roller. Med flera
            arbetsgrupper och olika översyner under åren har man försökt lösa
            problemen som funnits. Man har utvecklat organisationen och försökt
            ge trygghet och rimliga arbetsvillkor för veterinärkåren.
          </note>
          <note>
            Riksdagens revisorer har gjort ytterligare en granskning av verksamheten
            och kommit fram till att det behövs en utredning som ser över
            konkurrensförhållandena, detta med Jordbruksverkets dubbla roller,
            statens ansvar för sällskapsdjur med mera. Efter det att rapporten
            har kommit har Jordbruksdepartementet tillsatt en samverkansgrupp
            med företrädare för olika verk och myndigheter, veterinärorganisationer
            plus andra organisationer som berörs. Gruppen ska utveckla den
            veterinära verksamheten och formen. Man ska till exempel se över
            hur man kan öka samverkan mellan privatpraktiserande och statliga
            veterinärer och se över jourverksamheten och arbetsmiljön.
          </note>
          <note>
            Ett enigt utskott ställer sig ändock bakom revisorernas förslag
            om en oberoende utredning för att lösa nuvarande problem med bland
            annat fördelningen av det statliga bidraget, statens ansvar för
            sällskapsdjur och Jordbruksverkets dubbla roller, hur tillsynen
            över veterinär verksamhet ska se ut och länsveterinärernas arbetsuppgifter.
            En annan viktig fråga är organisationen för insatser vid utbrott
            av smittsam sjukdom.
          </note>
          <note>
            Men utskottet säger samtidigt att samverkansgruppen ska arbeta
            tills vidare. Den är viktig och kan ge förslag till konstruktiva
            lösningar snabbt och efter hand.
          </note>
          <note>
            Rekryteringsläget är bekymmersamt. Ökad oro i branschen gör att
            det blir risk för att färre vill arbeta inom veterinärkåren. Därför
            behövs vissa lösningar relativt snabbt.
          </note>
          <note>
            Utredningen, som ska arbeta förutsättningslöst, måste också väga
            in samhällsnyttan kontra statens kostnad. Även servicenivån, rekryterings-,
            bemannings-, kompetens-, etablerings- och jämställdhetsfrågor
            ska ses över. En veterinär kompetens över hela landet är av största
            vikt för att vi ska kunna behålla vår nivå på djurhälsan och djurskyddet
            och klara eventuella utbrott av smittsamma djursjukdomar.
          </note>
          <note>
            Staten har ett ansvar för att detta ska skötas bra över hela
            landet.
          </note>
          <note>
            Den finns en oro bland många för att man nu ska slå sönder organisationen
            när mycket är på väg att läkas. Det börjar bli lugn och ro i kåren,
            och samverkansgruppen träffas för konstruktiva diskussioner.
          </note>
          <note>
            Alla vill hitta lösningar som är bra för djurhälsoläget och djurskyddet
            i hela landet.
          </note>
          <note>
            När det gäller djursjukdatabasen har Jordbruksverket informerat
            om att man ska lägga fram ett förslag om införande av sanktioner
            mot de veterinärer som inte rapporterar in till databasen. Utskottet
            instämmer ändock i revisorernas förslag om en utredning för att
            redovisa omfattningen av bristerna och vad de beror på samt förslag
            till åtgärder för att komma till rätta med problemen. Det behövs
            en tillförlitlig djursjukdatabas där bland annat läkemedelsanvändningen
            och djurens sjukdomar finns registrerade för att man till exempel
            ska kunna spåra behandlingar och sjukdomsutbrott.
          </note>
          <note>
            Fru talman! Med detta yrkar jag bifall till utskottets förslag
            och avslag på reservationerna.
          </note>
          <note type="speaker">
            Anf. 157 ANITA BRODÉN (fp) replik:
          </note>
          <note>
            Fru talman! Min enda fråga är hur Ann-Kristine
          </note>
          <note>
            Johansson bedömer att man kan uppmärksamma de veterinärstuderandes
            situation, eftersom detta inte finns med i ett speciellt direktiv.
            Ann-Kristine Johansson nämnde i sitt anförande att det är ett
            problem med jämställdhet mellan kvinnor och män, och vi vet att
            det är väldigt många kvinnliga veterinärstuderande. Det är ett
            akut problem ute i landet.
          </note>
          <note>
            Anf. 158 ANN-KRISTINE JOHANSSON (s)
          </note>
          <note>
            replik:
          </note>
          <note>
            Fru talman! Jag håller med om att det är ett problem, bland annat
            när det gäller praktikplatser, men både Jordbruksverket och SLU
            håller på att se över veterinärutbildningen. Jag förutsätter att
            de även löser problemet med praktikplatserna och inte minst inom
            jourverksamheten.
          </note>
          <note type="speaker">
            Anf. 159 CECILIA WIDEGREN (m):
          </note>
          <note>
            Fru talman! Sverige har efter internationella förhållanden en
            bra djurtillsyn och en utmärkt livsmedelssäkerhet. Jag tror att
            det beror mycket på att den veterinära verksamheten har hög kvalitet
            och också täcker hela landet. Att bibehålla standarden är en av
            utgångspunkterna i detta gemensamma betänkande från miljö- och
            jordbruksutskottet. Det är ett övergripande samhällsintresse att
            upprätthålla djurhälsa och livsmedelssäkerhet i hela landet.
          </note>
          <note>
            Det är däremot inte ett nödvändigtvis skäl att behålla nuvarande
            veterinärorganisation, för precis som
          </note>
          <note>
            Riksdagens revisorer har uppmärksammat har ett missnöje funnits
            sedan den nuvarande organisationen bildades 1995. Men det är svårt
            att undvika med tanke på att staten i en och samma myndighet är
            både övervakare och utförare på en konkurrensutsatt marknad. Flera
            har under årens lopp haft synpunkter på detta, Konkurrensverket
            och Konkurrensrådet, för att nämna ett par av dem.
          </note>
          <note>
            Min riksdagskolleger har nu ganska utförligt gått igenom betänkandet,
            så jag tänker inte göra det. Däremot vill jag betona ett par synpunkter
            från oss moderater men som också är gemensamma i utskottet.
          </note>
          <note>
            En utomstående som tittar på TV-serien Veterinärerna kanske kan
            tycka att allting verkar lugnt och bra vad gäller veterinärerna.
            De gör ju ett fantastiskt jobb, och vi får var vecka se vilka
            ingrepp de gör på både våra sällskapsdjur och jordbruksdjur. Jag
            tror ändå att det är nödvändigt att betona just de grundläggande
            principer som finns på andra områden men som har saknats vad gäller
            veterinär verksamhet.
          </note>
          <note>
            Fru talman! Sedan den nuvarande organisationen bildades 1995
            har det funnits ett missnöje. Under årens lopp har flera försök
            gjorts av grupper, av utredningar, bland annat ledda av Jordbruksverket,
            för att komma till rätta med detta. När man läser tidigare protokoll
            från kammaren och från utskottet ser man att det under åren har
            skrivits att fortsatta försök för att lösa problemen görs. Men
            ingenting har det blivit av detta. Vi har ingen lösning än i dag,
            och det har nu gått nästan åtta år.
          </note>
          <note>
            Därför är det bra, fru talman, att riksdagen i morgon får sätta
            ned foten rejält och betona behovet av just en oberoende utredning.
            Personligen och ur ett moderat perspektiv kan jag känna: Inte
            ännu en utredning! Men i det här fallet kanske det är den enda
            vägen för att komma ifrån den kanske under ytan liggande missunnsamhet
            som finns i den här kåren.
          </note>
          <note>
            Efter att under ett par månader ha praktiserat hos distriktsveterinärer,
            privata veterinärer och länsveterinärer, märker jag att det finns
            någonting under ytan som gör att vi måste sätta ned foten, och
            det är förhoppningsvis också det som vi försöker göra här i morgon.
            Det tycker jag vore oerhört bra.
          </note>
          <note>
            De här principerna är ju framför allt konkurrensneutralitet vad
            gäller utförare, en grundläggande princip som bör gälla det här
            området och som gäller inom många andra områden. Självklart är
            det också att undvika dubbla roller vad gäller tillsyn och utförande
            inför framtiden. Får man igenom de två principerna tror jag faktiskt
            också att man i framtiden skulle kunna underlätta ytterligare
            rekrytering. Då blir det tydligt även inom det här området vad
            som är tydligt inom andra områden utöver veterinärverksamhet.
          </note>
          <note>
            Jag skulle också vilja ställa en fråga till majoritetspartiernas
            företrädare Ann-Kristine Johansson med tanke på just det här arbetet
            som har varit - och lite grann med tanke på att hon också väljer
            att betona just Jordbruksdepartementets grupp som nu sitter och
            arbetar. Vi har haft flera misslyckade försök under åtta år att
            lösa problemen på de här områdena med de inblandade parterna.
            Är det inte väldigt bra att vi nu får en oberoende utredare, och
            jag betonar
          </note>
          <note>
            "oberoende", med tanke på att man har misslyckats under de åtta
            år som har varit? Jag och Moderaterna anser inte att vi har råd
            att misslyckas en gång till. Då kommer inte de här TV-serierna
            som handlar om veterinärer att vara så fantastiska i framtiden.
          </note>
          <note>
            Jag vill också bara nämna någonting om djurperspektivet. För
            oss moderater är det väldigt viktigt att betona att beredskapen
            mot smittsamma djursjukdomar, framför allt med tanke på det veterinära
            området, tillgodoses i hela landet om det skulle uppstå någonting.
            Vi hoppas självklart inte på en ny muloch klövsjuka, men i det
            fall att det skulle komma upp är det oerhört viktigt att vi har
            en organisation som faktiskt går i gång. Därför är det bra att
            den här utredningen tittar på detta.
          </note>
          <note>
            Avslutningsvis, fru talman, är det viktigt också med förebyggande
            djuromsorg. Självklart skulle en fungerande djursjukdatabas kunna
            vara en del av det förebyggande arbetet. Det är bra att utredningen
            tittar på det. Det är dock viktigt att komma ihåg att man ska
            ha med den nya tekniken i det här. Det vore inte bra för djuromsorgen
            om vi fick kontorsveterinärer och pappersveterinärer i framtiden
            som lade mer tid och kraft på det inre arbetet än på att vara
            ute och ta hand om djuren. Då skulle vi inte heller kunna förebygga,
            vilket är nödvändigt, framtida brott mot djurskyddslagen. Förhoppningsvis
            kommer det också att vara kontentan av den här utredningen, att
            vi får färre brott mot djurskyddslagen i framtiden.
          </note>
          <note>
            Fru talman! Jag avslutar med att yrka bifall till förslaget i
            det gemensamma betänkandet.
          </note>
          <note>
            Anf. 160 ANN-KRISTINE JOHANSSON (s)
          </note>
          <note>
            replik:
          </note>
          <note>
            Fru talman! Cecilia Widegren ställde ju en fråga till mig. Samtidigt
            vill jag också skicka tillbaka det här. Anser inte Cecilia Widegren
            att den här samverkansgruppen, som nu sitter på Jordbruksdepartementet,
            gör ett bra jobb? Jag tror att en hel del kan lösas genom att
            just olika myndigheter och organisationer sätter sig tillsammans
            och pratar. För det är väl det som har varit bristen om man ser
            tillbaka på utredningar och arbetsgrupper som har suttit. Man
            har inte samlat organisationer från olika håll, Konkurrensverket,
            Livsmedelsinstitutet och så vidare. Jag tror mycket just på Samverkansgruppen,
            att den kommer fram med vissa lösningar. Sedan är vi eniga om
            att vi ska ha en oberoende utredning för att se över ett vidare
            perspektiv.
          </note>
          <note type="speaker">
            Anf. 161 CECILIA WIDEGREN (m) replik:
          </note>
          <note>
            Fru talman! Jag tackar dig så mycket, Ann-
          </note>
          <note>
            Kristine, för att du betonar just den oberoende utredningen.
            Sedan till din fråga: Jag kan inte uttala mig om den här samarbetsgruppen.
            Den är väldigt ny. Jag vet knappt om den har haft något möte eller
            om den har konstituerat sig, så jag kan inte säga något om dess
            effekter.
          </note>
          <note>
            Vi kan bara konstatera att efter åtta års arbete med ett antal
            grupper som har suttit och försökt att lösa detta har man inte
            kommit fram. Man har lämnat rapporter, både skriftliga och muntliga,
            men ändå inte kommit fram i sak. Det är därför jag tror att det
            är viktigt att den här församlingen ändå betonar detta med en
            oberoende utredare som ska stå utanför och titta in för att se
            vad som finns under ytan som man inte har kunnat lösa mellan parterna.
          </note>
          <note>
            Jag hoppas kunna få återkomma till detta och tala om att det
            pågår ett oerhört bra arbete, men det vet jag ännu inte i dag.
          </note>
          <note>
            Anf. 162 SVEN GUNNAR PERS-
          </note>
          <note>
            SON (kd):
          </note>
          <note>
            Fru talman! Betänkandet MJU10, Villkoren för veterinär verksamhet
            ger verkligen skäl för personer
          </note>
          <note>
            - med eller utan rosa träningsoverall - att ropa:
          </note>
          <note>
            "Äntligen!"
          </note>
          <note>
            Det här är ju frågor som har varit på bordet länge.
          </note>
          <note>
            Kristdemokraterna har under flera år, bland annat genom idogt
            motionerande i denna kammare, lyft fram de förhållanden som Riksdagens
            revisorer förtjänstfullt beskriver i sitt förslag och som ligger
            till grund för betänkandet. Bland annat drev den förra riksdagsledamoten
            Caroline Hagström denna fråga mycket intensivt.
          </note>
          <note>
            Vi har också hört om arbetsgrupperna och om de försök som har
            gjorts att lösa de problem som har varit uppenbara. Det är därför,
            fru talman, mycket glädjande att ett enigt utskott nu föreslår
            riksdagen att uppdra åt regeringen att tillsätta två oberoende
            utredningar som vi tidigare i debatten har hört beskrivas.
          </note>
          <note>
            Det är också lite intressant, fru talman, att notera att när
            det genom Riksdagens revisorers rapport och förslag börjar osa
            katt i veterinärfrågorna, då tillsätter regeringen en arbetsgrupp
            med uppgift att ta tag i de brister som Riksdagens revisorer pekat
            på.
          </note>
          <note>
            Utskottet konstaterar mycket riktigt att försök med den här typen
            av arbetsgrupper har gjorts. Även om den här gruppen nu har en
            bra ansats och verkar ha kommit i gång har det gjorts försök tidigare
            som inte lyckats. Man säger att det nu är dags för en oberoende
            utredning att ta ett samlat grepp efter sju år med nuvarande organisation
            för veterinärverksamheten.
          </note>
          <note>
            För det är, fru talman, mycket angeläget att ta upp frågor om
            statens ekonomiska bidrag till distriktsveterinärorganisationerna
            och hur statens ansvar för boaormar och andra sällskapsdjur ska
            se ut i fortsättningen. Det är också viktigt att frågorna om distriktsveterinärernas
            roller som myndighetsutövare och praktiserande veterinärer nu
            utreds och att vi får ett friskt system för djursjukdata.
          </note>
          <note>
            Fru talman! Det känns ovant, men inte desto mindre glädjande,
            att få yrka bifall till förslaget i utskottets betänkande.
          </note>
          <note type="speaker">
            Anf. 163 SVEN-ERIK SJÖSTRAND (v):
          </note>
          <note>
            Fru talman! Den kanske viktigaste förutsättningen för god djuromsorg
            är att det finns en god tillgång till veterinärer över hela landet.
            Det behövs också veterinär beredskap mot smittsamma sjukdomar.
          </note>
          <note>
            År 2001 fanns det ca 1 900 yrkesverksamma veterinärer i Sverige.
            Av dessa var 320 distriktsveterinärer och anställda på Jordbruksverket,
            110 var privatpraktiserande på lantbrukens djur och 350 var privatpraktiserande
            på sällskapsdjur och hästar. Övriga veterinärer var i huvudsak
            anställda på djursjukhus, inom offentlig administration eller
            i livsmedelsföretag eller läkemedelsföretag.
          </note>
          <note>
            Staten har faktiskt varit huvudman för distriktsveterinärerna
            sedan 1934. Under årens lopp har verksamheten varit föremål för
            en rad utredningar och översyner. Den nuvarande distriktsveterinärorganisationen
            inrättades den 1 juli 1995, och i dag är verksamheten spridd på
            72 veterinärstationer.
          </note>
          <note>
            Inom veterinärkåren har det sedan 1995 funnits ett missnöje över
            hur statsmakten har utformat villkoren för konkurrensen mellan
            privatpraktiserande veterinärer och statligt anställda distriktsveterinärer,
            och det är ju mycket det som vi diskuterar i dag. Det är i första
            hand privatpraktiserande veterinärer som behandlar lantbruksdjur
            eller sällskapsdjur som är missnöjda med villkoren.
          </note>
          <note>
            Representanter för privatpraktiserande veterinärer karaktäriserar
            förhållandena som en konflikt mellan veterinärer och Jordbruksverket.
            Enligt Riksdagens revisorer har missnöjet i huvudsak följande
            orsaker:
          </note>
          <note>
            - Det råder olika ekonomiska villkor vid jour och långa resor.
          </note>
          <note>
            - De statliga distriktsveterinärerna har ökat sin praktik på
            sällskapsdjur.
          </note>
          <note>
            - Jordbruksverket har dubbla roller.
          </note>
          <note>
            De arbetsuppgifter som utförs av statliga distriktsveterinärer
            avviker inte från de uppgifter som utförs av de privatpraktiserande
            veterinärerna. Samtliga veterinärer har en skyldighet att fullgöra
            sina uppgifter i överensstämmelse med vetenskap och beprövad erfarenhet.
            Alla veterinärer - även privatpraktiserande veterinärer - utför
            myndighetsutövande uppgifter på uppdrag av Jordbruksverket. Inget
            hindrar att också uppgiften att till exempel kontrollera djurhälsa
            och hygien i mjölkrum och stall enligt EU:s mjölkdirektiv utförs
            av privatpraktiserande veterinärer.
          </note>
          <note>
            I revisorernas rapport sägs det att nuvarande jourkrav som enbart
            omfattar distriktsveterinärerna inte är ett effektivt sätt att
            använda landets veterinära resurser. Ju fler veterinärer som delar
            på jouren, desto bättre arbetsvillkor kan skapas för veterinärkåren
            som helhet. Det är viktigt för den svenska modellen, för vår djuromsorg,
            att vi får till stånd ett bättre samarbete mellan olika veterinärkategorier.
            Det finns därför behov av en oberoende utredning med uppdrag att
            lösa problemen med fördelningen av det statliga bidraget till
            distriktsveterinärorganisationen, statens ansvar för sällskapsdjuren
            och Jordbruksverkets dubbla roller.
          </note>
          <note>
            Liksom mina föregående kolleger yrkar jag bifall till förslaget
            i betänkandet.
          </note>
          <note type="speaker">
            Anf. 164 JAN ANDERSSON (c):
          </note>
          <note>
            Fru talman! Ingen som är intresserad av dessa frågor har kunnat
            undgå att det jäser bland svenska veterinärer, främst bland de
            privatpraktiserande. Det är ett missnöje som har funnits ända
            sedan den nya organisationen infördes 1995. Det är alltså hög
            tid att gå till botten med dessa frågor, vilket utskottet också
            konstaterar och har beslutat att så ska göras genom en oberoende
            utredning.
          </note>
          <note>
            Det finns en rad intressekonflikter som ligger till grund för
            detta missnöje. Det är till exempel att privatpraktiserande är
            tvungna att rapportera till Jordbruksverket, som är konkurrent.
            Det gäller statliga veterinärers allt större engagemang i sektorn
            sällskapsdjur. Det gäller ansvaret för en fungerande jourverksamhet.
            Det gäller det dubbla förhållandet tillsynsmyndighet-anställningsmyndighet.
            Dessa intressekonflikter måste lösas.
          </note>
          <note>
            Det finns utöver detta givetvis ett samhällsintresse. Samhällsintresset
            är bland annat ett effektivt smittskydd, ett bra djurskydd, en
            fungerande jourverksamhet och att det ska finnas veterinärer i
            de delar av Sverige där det är glest både bland djur och människor.
            Detta är ett samhällsintresse som måste tillgodoses, samtidigt
            som vi ska ha sunda konkurrensvillkor.
          </note>
          <note>
            Avslutningsvis tycker jag att det är bra att frågan blir utredd.
            Angående det underliggande i fråga om privatisering vill jag fastslå
            att privatisering inte är något självändamål för Centerpartiet.
            Det kan vara ett medel, men det är definitivt inget självändamål.
          </note>
          <note>
            Med detta yrkar jag bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 juni.)
          </note>
          <note>
            11 § Svår akut respiratorisk sjukdom
          </note>
          <note>
            (SARS)
          </note>
          <note>
            Föredrogs socialutskottets betänkande 2002/03:SoU20
          </note>
          <note>
            Svår akut respiratorisk sjukdom (SARS) (prop.
          </note>
          <note>
            2002/03:131).
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 165 KRISTINA ZAKRISSON (s):
          </note>
          <note>
            Fru talman! Vi har alla de senaste månaderna hört rapporter om
            hur SARS, svår akut respiratorisk sjukdom, tidigare benämnd SAL,
            har spridit sig över världen. Det är en oroande utveckling.
          </note>
          <note>
            Enligt en skrivelse från Socialstyrelsen skiljer sig sjukdomsförloppet
            för SARS från tidigare kända lunginfektioner. Viruset som orsakar
            sjukdomen är ett så kallat coronavirus. Virus i den gruppen är
            vanliga som orsak till luftvägsinfektion, men i det här fallet
            rör det sig om en tidigare okänd variant. Sjukdomen är smittsam,
            men det krävs nära kontakt med en smittad för vidare smittspridning.
            Smittan tycks dock inte ha samma spridningsbenägenhet som till
            exempel influensa.
          </note>
          <note>
            Även om alla uppgifter om sjukdomen för närvarande är osäkra
            kan det ändå konstateras att sjukdomen är allvarlig och har hög
            dödlighet. Om fall av
          </note>
          <note>
            SARS skulle uppstå i Sverige måste vidare spridning av sjukdomen
            kunna hindras.
          </note>
          <note>
            Socialutskottet, som skyndsamt har behandlat regeringens proposition
            Svår akut respiratorisk sjukdom, står helt enigt bakom förslaget
            om förändringar i smittskyddslagen.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 juni.)
          </note>
          <note>
            12 § Anmälan och hänvisning av ärende till utskott samt beslut
            om förkortad motionstid
          </note>
          <note>
            Anmäldes
          </note>
          <note>
            2002/03:143 Svenskt deltagande i en EU-ledd styrka i
          </note>
          <note>
            Demokratiska republiken Kongo
          </note>
          <note>
            Kammaren medgav att propositionen omedelbart skulle hänvisas
            till utrikesutskottet.
          </note>
          <note>
            Kammaren biföll regeringens förslag att motionstiden för propositionen
            skulle förkortas till en dag.
          </note>
          <note>
            Motionstiden skulle utgå onsdagen den 11 juni kl. 16.30.
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av skr. 2002/03:130 Redovisning av
          </note>
          <note>
            AP-fondernas verksamhet 2002
          </note>
          <note>
            2002/03:Fi30 av Karin Pilsäter m.fl. (fp)
          </note>
          <note>
            2002/03:Fi31 av Tomas Högström och Gunnar
          </note>
          <note>
            Axén (m)
          </note>
          <note>
            2002/03:Fi32 av Lennart Hedquist (m)
          </note>
          <note>
            2002/03:Fi33 av Lena Ek m.fl. (c)
          </note>
          <note>
            Finansutskottets betänkande
          </note>
          <note>
            2002/03:FiU20 Riktlinjer för den ekonomiska politiken och budgetpolitiken
          </note>
          <note>
            Konstitutionsutskottets betänkande
          </note>
          <note>
            2002/03:KU22 Ändringar i riksdagsordningen
          </note>
          <note>
            Näringsutskottets betänkanden
          </note>
          <note>
            2002/03:NU13 Åtgärder för att stärka den finansiella ställningen
            i SJ AB
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 10 juni
          </note>
          <note>
            2002/03:1094 av Johan Linander (c) till kulturminister Marita
            Ulvskog
          </note>
          <note>
            Nordisk TV
          </note>
          <note>
            2002/03:1095 av Hans Backman (fp) till statsrådet
          </note>
          <note>
            Berit Andnor
          </note>
          <note>
            Kommuner som inte följer LSS
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 16 september.
          </note>
          <note>
            15 § Kammaren åtskildes kl. 18.56.
          </note>
          <note>
            Förhandlingarna leddes av tredje vice talmannen från sammanträdets
            början till och med 5 § anf. 51 (delvis), av förste vice talmannen
            därefter till och med 6 §
          </note>
          <note>
            anf. 99 (delvis), av talmannen därefter till ajourneringen kl.
            16.27 och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
