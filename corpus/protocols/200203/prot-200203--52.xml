<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--52</head>
          <docDate when="2003-02-05">2003-02-05</docDate>
        </div>
      </front>
      <body>
        <div>
          <note>
            16.00 - 16.13
          </note>
          <note>
            Det justerade protokollet beräknas utkomma om 3 veckor
          </note>
          <note>
            1 § Aktuell debatt om polisens situation med anledning av Göteborgskommitténs
            rapport
          </note>
          <note type="speaker">
            Anf. 1 JOHAN PEHRSON (fp):
          </note>
          <note>
            Fru talman, kolleger, justitieministern och åhörare! I dag har
            vi en mycket viktig debatt. Den handlar om ett brustet förtroende.
            Förtroende är något som i en rättsstat måste finnas mellan statens
            yttersta maktutövning i form av poliser och medborgare i allmänhet.
            Det är ett förtroende som sedan flera år tydligt har börjat krackelera.
          </note>
          <note>
            Göteborgskommitténs betänkande har med en förvånansvärd precision
            pekat på de omfattande problem som svensk polis brottas med. Det
            är problem som manifesterades vid förberedelserna och genomförandet
            av insatserna vid stora demonstrationer under Sveriges ordförandeskap
            i EU. Det är insatser som har satt djupa spår hos enskilda poliser
            som hade en nästintill omänsklig uppgift att fylla, och det är
            insatser som oacceptabelt har kränkt enskilda människor som med
            sin fulla rätt bara ville demonstrera mot EU, globalisering eller
            marknadsekonomi.
          </note>
          <note>
            Med lite självrannsakan kan jag medge att jag själv inte förrän
            genom betänkandet insett omfattningen av inkompetensen från ledande
            polishåll vid insatserna. Detta doldes alltför väl av en medielogik
            för rök, eld, gatstenar och maskerade våldsälskare.
          </note>
          <note>
            Effekterna blev att demokratiskt valda företrädare inte fullt
            ut kunde genomföra planerade möten. Göteborgs innerstad blev ett
            slagfält med omfattande rättsförluster för enskilda personer.
            Alla förlorade.
          </note>
          <note>
            Debatten i dag ska handla om polisens brister när det gäller
            att förebygga och bekämpa allvarliga ordningsstörningar. Debatten
            gäller således de grundläggande strukturproblem som finns hos
            svensk polis.
          </note>
          <note>
            Debatten måste handla om det avgörande politiska ansvaret för
            den rådande situationen. Jag kommer att lyssna mycket uppmärksamt
            på Thomas Bodström.
          </note>
          <note>
            Anf. 2 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag får börja med att gratulera Johan
          </note>
          <note>
            Pehrson, eftersom han blev pappa förra veckan. Jag vill också
            tacka Johan Pehrson för att han har tagit initiativ till den här
            debatten därför att den är så oerhört viktig. Detta är ju något
            konstruktivt i jämförelse med allt elände som vi har fått se och
            som vi har diskuterat.
          </note>
          <note>
            Det handlar om det som hände i Göteborg, om alla de människor,
            poliser och demonstranter, som blev skadade, om alla butiksägare
            som fick sina affärer förstörda och om alla de göteborgare som
            bjöd till fest och som svar fick en sönderslagen aveny. Men det
            gäller ändå att se något konstruktivt. Därför är det jätteviktigt
            att vi diskuterar de här sakerna.
          </note>
          <note>
            Göteborgskommittén tillkom på regeringens initiativ men också,
            vill jag understryka, i samråd med övriga partier - det här gjorde
            vi tillsammans. Göteborgskommittén har lagt fram en mycket bra
            rapport.
          </note>
          <note>
            Väldigt mycket av vad som hände har kunnat lyftas fram. Många
            frågor har fått svar. Kommittén har också konstaterat att det
            finns fog för att rikta allvarlig kritik mot polisledningen i
            Västra Götaland och också mot Rikspolisstyrelsen. När det gäller
            mycket av kritiken mot Rikspolisstyrelsen har arbete redan påbörjats.
          </note>
          <note>
            Det handlar om nationell samordning. Där kan man konstatera att
            det måste bli mycket bättre när det gäller utrustning, utbildning
            och mycket annat. Men en del har alltså redan påbörjats. Vi kan
            som exempel ta att det sedan den 1 januari är en gemensam samordning
            när det gäller gränskontrollen.
          </note>
          <note>
            Kommittén har, som sagt, gjort ett mycket bra arbete. Det tror
            jag att de allra flesta håller med om.
          </note>
          <note>
            Ändå har det kommit upp diskussioner. Man har undrat varför inte
            enskilda personer och organisationer har kartlagts. Och från några
            håll har man fört fram frågan om det inte ska vara en kommission
            när det gäller det rättsliga efterspelet.
          </note>
          <note>
            Jag vill först säga att det inte är en statlig utrednings uppgift
            att kartlägga enskilda personer. Det är rättsväsendets uppgift,
            om dessa personer gör fel och begår brott. Vi kan inte ha statliga
            utredningar om enskilda personer, hur olämpligt de än uppträder.
            Vi kan heller inte ha kommissioner där politiker ska granska domstolar.
          </note>
          <note>
            Jag tror att alla vi politiker någon gång har tyckt att en domstol
            borde ha dömt på ett annorlunda sätt, men vi måste respektera
            detta. Vi kan inte ha något slags kvasisjälvständighet när det
            gäller domstolar.
          </note>
          <note>
            Det som är grunden i en rättsstat är självständiga domstolar,
            och så fungerar det i en demokrati. I diktaturer granskar politiker
            domstolar och säger: Så där ska ni inte döma utan ni ska i stället
            döma så här.
          </note>
          <note>
            Men det finns en sak som jag ändå tycker är viktig som vi, regeringen
            och samarbetspartierna, har kommit överens om, som också finns
            med i Göteborgskommitténs betänkande. Det handlar om det som nämns
            i slutet. Man tar upp ett antal händelser under de senaste decennierna.
            Det är till exempel mordet på
          </note>
          <note>
            Olof Palme, Berglings flykt, Stureplansmorden, Malexanderhändelsen
            och Göteborgskommittén. Man talar om att strukturella misstag
            kan ha begåtts. Det tycker vi är viktigt att gå vidare med. Därför
            kommer vi att tillsätta en utredning som tittar just på det strukturella
            sambandet. Det är inte tal om att göra någon ny stor Göteborgsutredning.
            Det skulle lamslå det arbete som nu pågår, men vi tycker att det
            som lyfts fram är så viktigt att vi kommer att se närmare på det.
          </note>
          <note>
            Annars är det, som sagt, väldigt viktigt att vi fortsätter att
            se framåt. Göteborgskommittén får inte ses som en slutpunkt, utan
            vi måste tvärtom fortsätta med det arbete som redan har påbörjats.
            Vi måste fortsätta att vidta de åtgärder som behövs för att polisen
            ska kunna få ännu bättre möjligheter och för att det ska bli en
            ännu bättre polis.
          </note>
          <note>
            Det finns ett enda lagförslag i kommitténs betänkande. Det gäller
            maskeringsförbudet. Det kommer på sedvanligt sätt att remitteras.
            Remissinstanserna får säga sitt, och sedan kommer den diskussionen
            att fortsätta.
          </note>
          <note>
            Men det finns också annat, ett reformarbete som pågår, som är
            viktigt att lyfta fram i en sådan här debatt. Tillsynsutredningen
            har blivit mer aktuell i samband med Göteborgskravallerna, men
            den påbörjades före det som skedde i juni 2001. Det handlar om
            vilket system man ska ha när poliser själva misstänks för brott.
            Vi har ju den ordningen att det är särskilda enheter, och självklart
            är det inte kolleger som utreder kolleger. Men ändå uppstår det
            många gånger diskussioner när poliser är misstänkta för brott
            och det inte leder till åtal eller om det blir en frikännande
            dom.
          </note>
          <note>
            Detta är inte bra, precis som Johan Pehrson säger. Det är så
            viktigt med ett förtroende för rättsväsendet. Det räcker inte
            med att det fungerar. Därför pågår nu ett arbete, en parlamentarisk
            utredning, för att man ska se om det finns ett annat system som
            kan ersätta det här. Förslaget kommer i maj, men det är viktigt
            att lyfta fram detta när man just talar om förtroendet för rättsväsendet.
            Därmed är det inte sagt att det system som är nu inte skulle fungera,
            men i och med alla de diskussioner som pågår är det viktigt att
            se om det kan finnas ett ännu bättre system.
          </note>
          <note>
            Kommunikationen har diskuterats mycket. Det arbete som har pågått
            på Näringsdepartementet och som handlar om mycket mera än polisen
            - det handlar om räddningstjänst, militär och tull - kom, som
            ni vet, fram med ett förslag för ett par veckor sedan om ett heltäckande
            kommunikationssystem. Detta arbete måste gå vidare på Näringsdepartementet,
            och det gör det.
          </note>
          <note>
            Vi har också frågan om polisens arbetsuppgifter. I
          </note>
          <note>
            dag har polisen ansvar för en rad olika uppgifter som jag knappast
            tror att några som börjar på polisutbildningen tror att de ska
            syssla med när de blir poliser.
          </note>
          <note>
            Det finns uppdrag som att ha ansvar för bortsprungna hundar,
            ge personer tillstånd för olika saker, ha hand om täckning av
            gruvhål och hittegodsavdelningar.
          </note>
          <note>
            Arbetet med detta har pågått under lång tid och är nu inne i
            sin slutfas. Polisen ska ägna sig åt det som polisen är tänkt
            att ägna sig åt, nämligen att bekämpa och förebygga brott.
          </note>
          <note>
            Polisens arbetsmetoder måste utvecklas. Detta har också påbörjats.
            Det får inte finnas någon tveksamhet, varken hos polisen eller
            hos allmänheten, om vad polisen får göra i olika situationer.
            Vi talar om brottsprovokation och bevisprovokation. Det är mycket
            viktigt att det är skarpa gränser så att en polis vet exakt hur
            man ska göra.
          </note>
          <note>
            Det är viktigt att vi följer den utveckling som sker på andra
            områden och som också påverkar polisens arbete. Det gäller till
            exempel den brottslighet som nu sker via Internet och som gör
            att just dessa frågor får en annan aktualitet och en annan vinkling.
            Det kommer upp frågor som infiltration och annat. Det är viktigt
            för polisen och allmänheten att vi får skarpa och tydliga gränser
            för polisens arbetsmetoder.
          </note>
          <note>
            Det är viktigt att vi får flera poliser. Sedan vi öppnade en
            polisutbildning i Umeå 2000 och i Växjö
          </note>
          <note>
            2001 börjar vi se resultat. För tredje året i rad ökar antalet
            poliser. Den som påstår något annat har direkt fel. Det ökar,
            och det kommer att fortsätta att öka. Vi har som ett första mål
            att det vid utgången av 2004
          </note>
          <note>
            ska finnas bortåt 17 000 poliser i Sverige. Det har gått från
            ungefär 16 000 till 17 000 på några år. Så här långt ser det ut
            att kunna lyckas. Redan nästa sommar börjar vi närma oss 17 000.
          </note>
          <note>
            Med de 4 000 som ska utbildas är det naturligtvis också viktigt
            att det tillförs ytterligare resurser. Arbetet med detta pågår.
            De som säger att det kommer att behövas ytterligare resurser har
            alldeles rätt. Det är självklart. Om man ska utbilda 4 000 nya
            poliser under denna mandatperiod kostar det pengar. Arbetet pågår
            och kommer att presenteras i vårpropositionen i april.
          </note>
          <note>
            Fru talman! Det som hände i Göteborg var ett slag mot demokratin.
            Det får aldrig hända igen. Vi ska dra lärdom av det och se framåt.
            Vi ska fortsätta arbetet med en samordning utan att det blir en
            nationell polis.
          </note>
          <note>
            Det ska bli en nationell samordning. Vi ska fortsätta det omfattande
            reformarbete som pågår inom polisen, och vi ska fortsätta den
            satsning på polisen och rättsväsendet som också pågår.
          </note>
          <note>
            Det finns saker som är djupt oroande. Alldeles för få brott klaras
            upp. Men jag vill ändå säga att vi har mycket duktiga poliser
            i Sverige i allmänhet. Vi har en bra polis, men självklart kan
            polisen liksom allt annat i samhället bli ännu bättre. Arbetet
            med detta måste hela tiden fortsätta.
          </note>
          <note type="speaker">
            Anf. 3 JOHAN PEHRSON (fp):
          </note>
          <note>
            Fru talman! Kommittén har presenterat ett omfattande underlag.
            I flera delar innebär det en upprättelse för enskilda poliser
            som får svart på vitt - milt uttryckt - att de hade bristande
            stöd från sin polisledning vid genomförandet av insatserna. Likväl
            är det ett erkännande av att många, inte minst ungdomar, behandlats
            felaktigt och i ett flertal fall direkt kränkande under vissa
            insatser.
          </note>
          <note>
            Men det måste sägas att det till viss del är väl överslätande
            skrivningar i betänkandet vad avser ansvaret för dem som arrangerade
            demonstrationerna.
          </note>
          <note>
            Det gäller framför allt den övergripande aktionsgruppen. Flera
            av de så kallade autonoma nätverken redovisade helt öppet sitt
            intresse: ju våldsammare det blir desto bättre. Man kan aldrig
            komma ifrån ansvaret för var och en som begick brott under dessa
            demonstrationer.
          </note>
          <note>
            Polisens påstådda konfrontationsstrategi är till största delen
            ett tankespöke hos vissa utomparlamentariska grupper och för den
            delen en och annan ledamot av Sveriges riksdag. Alltför uppenbart
            skedde dock konfrontationer. Säkert har enskilda poliser skämt
            ut sig med tillmälen. Individer har också blivit kränkta till
            följd av bristande planering och brister i ledningen. Deras frihet
            har blivit kränkt på ett oproportionellt sätt. Deras demonstrationsfrihet
            har till och med i vissa fall inskränkts eller satts ur spel.
          </note>
          <note>
            Men detta är ingen strategi. Det rör sig om en eskalerande händelseutveckling,
            där kontrollen gick över styr. Ansvaret ska dock utkrävas hos
            polisen.
          </note>
          <note>
            Betänkandet berör i sina sidospår frågan om vattenkanoner, pansarfordon
            eller maskeringsförbud. Det avgörande budskapet är dock att polisen
            har stora problem. Ingvar Carlsson har satt på pränt det som jag
            och andra kolleger i riksdagen får höra nästan var dag när vi
            rör oss i Polis-Sverige. Det som hände i framför allt Malmö och
            Göteborg är inga enstaka misslyckanden av stora mått. Det är ett
            strukturellt pågående problem inom polisen som pågår var dag med
            rättsförluster som följd. Någon måste ta ansvar för dessa problem.
            Polisen måste reformeras. Frågan är hur mycket och hur. Det är
            svårt att skapa sig en total överblick över läget. Oenigheten
            är stor om vad problemen beror på. Några säger: mera pengar. Det
            ligger en hel del i detta. Andra säger: mindre pengar -
          </note>
          <note>
            man kan inte ge mer pengar till en sjuk organisation.
          </note>
          <note>
            Den nuvarande och den föregående rikspolischefen träter på öppen
            debattplats om vems felen är. Då är det inte konstigt att man
            i betänkandet kan läsa om de nästintill parodiska förberedelserna.
            Det ges nästan humoristiska redogörelser för interiörerna vid
            berörda poliser vid förberedelserna. Det fanns tydligen även två
            läger för de operativa poliserna. Företrädare för
          </note>
          <note>
            Säpo redovisar för kommittén att det mest var bråk under åtta
            månader. Inför genomförandet av insatserna fick inte chefen för
            Rikskriminalpolisen tillträde till ledningscentralen. Man verkade
            inte vilja berätta hur man lade upp taktiken eller hur man planerade
            resursåtgången. Detta är häpnadsväckande.
          </note>
          <note>
            Vad är det för ledarskap? Funderar inte regeringen på att specialdestinera
            ett och annat bidrag till lite chefsutbildning åt de allra högsta
            cheferna? Det ser verkligen ut att behövas.
          </note>
          <note>
            Polisen är ingen vanlig organisation. Det är uppenbart för de
            flesta. Det går aldrig att bortse från de ekonomiska förutsättningarna.
            Det behövs mer resurser till polisen. Vid internationella jämförelser
            är de väldigt små. Jag tror att det behöver tillföras mer.
          </note>
          <note>
            Men det handlar inte bara om pengar. Det handlar också om hur
            vi använder resurserna och var ansvaret för att få fram fler poliser
            ligger.
          </note>
          <note>
            Ta bara det faktum att våra kommuner satsar hundratals miljoner
            på kommunala vaktbolag! Det är vad som återstår för dem när de
            ska genomföra det lokala brottsförebyggande arbete som justitieministern
            ofta framhåller som väldigt föredömligt. Men man kan inte bara
            sitta ett gäng i en kommun och äta mazariner och fundera på vad
            man ska göra. Det behövs också poliser på plats för att ha ett
            rejält brottsförebyggande arbete.
          </note>
          <note>
            Jag tycker också att vi måste lyfta fram frågan om kommunikationerna.
            Thomas Bodström säger att vi har diskuterat det. Det är väl ett
            understatement utan dess like. Det har varit en evinnerlig långbänk
            där regeringen och ingen annan har något ansvar för att människor
            inom polisen inte kan kommunicera vid svåra insatser. På kvällen
            den 15 juni var det 700
          </note>
          <note>
            poliser som inte fick någon ordergivning över radion.
          </note>
          <note>
            De fick prata i mobiltelefon. Det är häpnadsväckande.
          </note>
          <note>
            Frågan om bristande ledarskap är allvarlig. Det saknas samsyn
            vad gäller villkoren vid kommenderingarna. Det saknas utbildning.
            Det saknas gemensamma förutsättningar för utrustning. Det ska
            väl inte vara så att poliser åker ned till Göteborg och tömmer
          </note>
          <note>
            Stadium på fotbollsbenskydd för att kunna vara skyddade vid svåra
            insatser? Taktikprojekt bedriver man nu. Det fanns uppenbart inte
            när det behövdes. Sent ska syndarn vakna.
          </note>
          <note>
            Jag tycker att det finns ett stort ansvar. Vi vet att
          </note>
          <note>
            Rikspolisstyrelsen inte tog det ansvar de är ålagda och den skyldighet
            de har. Regeringen kunde också ha gått in. Regeringen har möjligheter
            att gå in och säga att de ska ta ett mer operativt ansvar. Det
            hade kanske varit lämpligt vid den största polisinsatsen i
          </note>
          <note>
            Sverige någonsin.
          </note>
          <note>
            Jag har ett krav på Thomas Bodström. Han berättade att dessa
            svåra problem nu ska utredas. Jag hoppas att det blir en bred
            utredning. Det räcker inte att nuvarande och tidigare ministrar
            i socialdemokratiska regeringar sköter dessa utredningar.
          </note>
          <note>
            (Applåder)
          </note>
          <note type="speaker">
            Anf. 4 BEATRICE ASK (m):
          </note>
          <note>
            Fru talman! Ingen kedja är starkare än den svagaste länken. När
            det gällde planeringen och genomförandet av polisens insatser
            i samband med Göteborgsmötet är det uppenbarligen mer än en länk
            som inte har hållit måttet. Men det är tråkigt och orättvist att
            polisen som yrkeskår får kritik för detta. Ansvaret måste läggas
            på rätt nivå, och ytterst är det regeringen som har ansvar för
            verksamheten.
          </note>
          <note>
            Ansvaret för upploppen och stenkastningen måste också läggas
            på dem som ägnade sig åt detta. 2 500
          </note>
          <note>
            poliser, eller vad det var, från hela landet hade ju inte kommenderats
            till Göteborg för att bråka utan för att skydda yttrandefriheten,
            demonstrationerna och det viktiga EU-mötet. Det som brast när
            det gällde planering och genomförande måste man naturligtvis rätta
            till, och där har justitieministern ett viktigt ansvar.
          </note>
          <note>
            De mest allvarliga bekymren för polisen i dag är dock att det
            inte finns tillräckligt många poliser att anställa - även om utbildningen
            ökar - och att polismyndigheterna inte har de pengar man behöver
            för att klara verksamheten på ett rimligt sätt. Göteborgsutredningen
            ändrar inte i något avseende på den bedömningen.
          </note>
          <note>
            Jag tror inte heller att man kan rätta till problemen med vare
            sig utredningar eller stora omorganisationer ensidigt. Varken
            en centralisering eller en kommunalisering ger fler poliser eller
            mer pengar. Det är närmast patetiskt när socialdemokratiska rikspolischefer
            av olika årgångar börjar bråka på debattsidorna om än den ena,
            än den andra organisationslösningen. Jag tycker att man sticker
            huvudet i sanden och skjuter ansvaret och problemen ifrån sig.
          </note>
          <note>
            Naturligtvis måste polisen utvecklas. Jag vågar också påstå -
            det kanske är ovanligt i kammaren, men jag gör det i alla fall
            - att det händer och har hänt väldigt mycket. De som arbetar inom
            polisen känner varken igen sig i regeringens skönmålningar eller
            i kvällspressens skrönor. Dessutom är verksamheten mycket mångfasetterad
            och ska så vara. Det är stora skillnader mellan olika distrikt
            och olika verksamhetsgrenar. Men ska man generalisera, vilket
            debattiden här i kammaren kräver, kan man säga att effektiviteten
            har ökat, att metodutvecklingen är uppenbar inom flera områden
            och att polisen, trots de stora bekymmer man har, har tagit itu
            med flera utmaningar.
          </note>
          <note>
            Brottsligheten är väldigt kreativ och gränsöverskridande, och
            det är också polisens arbete i dag på många sätt. Men det räcker
            inte. Våldsbrotten är många, narkotika- och drogkriminalitet växer,
            kriminaliteten kryper ned i åldrarna och så vidare. Medborgarna
            har rätt att begära att staten bättre än i dag förebygger och
            ingriper mot brottsligheten, och då krävs det tillräckliga resurser.
          </note>
          <note>
            Vi moderater har krävt mer än 700 miljoner kronor mer till polisen
            i år än vad man fått. Jag vågar påstå att det inte var i överkant.
            Med den åldersstruktur och de olika förutsättningar som gäller
            i distrikten behöver man till exempel mer och bättre utbildning
            på olika nivåer. Detta har vi lagt fram förslag om i vår polismotion.
            Men det krävs också utrustning och mycket annat som har med budgeten
            att göra.
          </note>
          <note>
            I Stockholms city, där vi håller denna debatt, ska polisen spara
            6 miljoner kronor i år, förmodligen mer eftersom vi inte riktigt
            vet hur lönekostnaderna kommer att utvecklas. Men uppgifterna
            blir ju inte färre eller enklare. Förra året begicks 9 526 våldsbrott
            bara här, enligt polisens statistik. Antalet narkotikabrott var
            3 357, en ökning med 26 %. Det ska sägas att detta med ökningen
            av narkotikabrottsligheten delvis beror på att polisen i city
            gjorde särskilda insatser mot narkotikabrott förra året. Siffran
            visar dock att det är en väldigt omfattande brottslighet man har
            att hantera.
          </note>
          <note>
            Länspolisen i huvudstadsregionen lägger nu ned det projekt kring
            trafficking som har pågått några månader. Kvar blir i Stockholms
            city två poliser som ska ägna sig åt prostitution och sexbrott
            över huvud taget. Det rimmar inte alls med den bild som regeringen
            brukar måla upp av hur man prioriterar de här frågorna. Men faktum
            kvarstår: Det är två personer som är särskilt avdelade för detta
            arbete.
          </note>
          <note>
            Minst lika illa, fast på andra vis, är det utanför storstäderna.
            Hos till exempel närpolisen i Sveg, där de inte är många, kan
            de inte hantera alkoholtesten längre. Den moderna apparat som
            finns på stationen har de inte råd att serva, så de måste anlita
            den bristfälliga vården när de får tag i rattfyllerister - och
            att dessa inte är få vet vi.
          </note>
          <note>
            Så här ser det ut överallt. Det går inte att e-mejla till polisen
            eftersom man inte har råd att utveckla systemet. Radiokommunikationerna
            fungerar inte. Så här skulle jag kunna fortsätta väldigt länge.
          </note>
          <note>
            Vi moderater är väldigt bekymrade över den här utvecklingen.
            Vi har i vår polismotion lagt fram förslag om mer resurser, och
            vi kommer att fortsätta med det. Det är säkert så att man behöver
            utreda ett och annat, och det finns en hel del punkter i Göteborgskommitténs
            förslag där vi kan rätta till saker. Men jag tror inte man ska
            lura sig med att tro att det går att förbättra och få ordning
            på denna verksamhet med mindre än att justitieministern nu gör
            allvar av sina löften här i kammaren och verkligen substantiellt
            återkommer i vårpropositionen med resurser för att klara ett nytt
            radiokommunikationssystem, för att kunna anställa de poliser som
            utbildas och för att kunna utveckla verksamheten på ett bra sätt.
            Det är nödvändigt för att polisverksamheten ska kunna utvecklas
            på det sätt som jag tror att alla i kammaren egentligen önskar.
          </note>
          <note>
            (Applåder)
          </note>
          <note type="speaker">
            Anf. 5 RAGNWI MARCELIND (kd):
          </note>
          <note>
            Fru talman! I Göteborgskommitténs betänkande har en stark kritik
            förts fram angående polisens organisation och insatser vid EU-toppmötet.
            Problemen som uppstått är i hög grad kopplade till ledningsfrågor.
            Kommittén pekar på att det har funnits allvarliga brister framför
            allt på ledningsnivå och säger vidare att man dessutom har konstaterat
            allvarliga brister när det gäller svenska polismäns utbildning
            för att kunna ingripa mot folkmassa. Enligt kommittén har många
            poliser bland annat svårt att förstå ordergivning och att kommunicera
            med varandra eftersom det vid polismyndigheterna inte finns något
            gemensamt språk eller någon gemensam modell för ingripande mot
            folksamlingar.
          </note>
          <note>
            Detta är naturligtvis allvarligt och angeläget att debattera.
            Det är därför vi har den här debatten i dag.
          </note>
          <note>
            Rikspolischefen och före detta rikspolischefen debatterar detta
            i medierna. Men vems är egentligen ansvaret?
          </note>
          <note>
            Det finns olika synpunkter på varför bristen på ledarskap blev
            så tydlig i Göteborgshändelsen. Jag menar att bristen på starkt
            ledarskap framför allt beror på att det under flera år inte har
            funnits central utbildning för chefer på olika nivåer inom polisorganisationen.
            Kunskapsöverföring mellan chefer på olika nivåer i myndigheterna
            är nödvändigt för att vi ska kunna möta framtidens behov. Samordning
            och fungerande kommunikationssystem saknades också under Göteborgsupploppet,
            vilket ledde till en massa onödiga misstag.
          </note>
          <note>
            Att det offentliga inte kan garantera medborgarnas trygghet är
            mycket allvarligt av flera skäl. Det skapar en grogrund för kriminalitet.
            Det urholkar allmänhetens förtroende för rättsväsendet, vilket
            vi sett de senaste dagarna i olika undersökningar. Det skapar
            också klyftor mellan dem som kan betala privat för sin säkerhet
            och dem som inte kan det. Och frågan återkommer: Vems är ansvaret?
          </note>
          <note>
            Jag menar att det finns en annan dimension i allt som hänt inom
            polisorganisationen de senaste åren.
          </note>
          <note>
            Nedskärningar, omorganisationer, svagt ledarskap och allt färre
            poliser i tjänst har gjort att arbetssituationen inom poliskåren
            inte har varit den bästa. Polisen har fått alltfler arbetsuppgifter
            i takt med att den civilanställda personalen har sparats bort.
            Den psykosociala miljön har kraftigt försämrats och arbetsmiljöfrågorna
            prioriterats ned. I detta läge har dessutom resurserna inte räckt
            till. Då blir det lite svårt att förstå de olika debattinlägg
            där det sagts att detta i grunden inte är en resursfråga.
          </note>
          <note>
            Låt mig få citera vad Thomas Bodström sade i justitiedebatten
            här i kammaren den 16 december 2002
          </note>
          <note>
            på tal om polisens resursbehov:
          </note>
          <note>
            "Vi fick under hela 2001 - jag vet inte hur många gånger jag
            stod och svarade på interpellationer om detta - höra: Det här
            kommer aldrig att räcka. Det är alldeles för lite pengar. Vad
            hände? Jo, det hände att det till och med blev ett överskott vid
            utgången av året."
          </note>
          <note>
            Det känns lite märkligt att höra justitieministern skryta om
            ett överskott hos polisen på ca 35 miljoner kronor när vi vet
            hur organisationen ser ut, när vi vet hur arbetsförhållandena
            för polisen ser ut i verkligheten. Jag skulle vilja fråga: Är
            det här ett fiktivt överskott, Bodström, eller är det ett reellt
            överskott?
          </note>
          <note>
            Har kvaliteten i polisverksamheten ökat under den period som
            det här överskottet har skapats? Har ledarskapet förstärkts, har
            tillgängligheten ökat, har arbetsmiljön förbättrats? Nej, kommitténs
            rapport visar tydligt att justitieministern lever långt ifrån
            den svenska polisens vardag, där han kanske för att övertyga sig
            själv upprepar sitt mantra: Historiens största satsning på polisen.
          </note>
          <note>
            Sanningen är att de höjda anslagen har gått åt till att täcka
            underskotten. För 2003 anslog regeringen
          </note>
          <note>
            100 miljoner mer än tidigare. Av dessa går 95 miljoner till generella
            besparingar som alla statliga verk är ålagda. Västra Götaland
            ska kompenseras. Vi vet att kostnaderna blev 145 miljoner. Polisen
            behöver snabbt ett nytt radiokommunikationssystem, ett effektivt
            Tetrasystem och ingen halvmesyr. Och Arlanda behöver 350 nya passkontrollanter.
            Det behövs rehabiliteringsinsatser för att få i gång 850 långtidssjuka
            hos polisen, och det behövs utbildningsinsatser och utrustning.
            I det här läget kritiseras polisen för bristande kunskap, felaktiga
            bedömningar och dålig utrustning. Men vems är ansvaret? Är det
            polisens eller är det Rikspolisstyrelsens, enligt 7 § polislagen?
          </note>
          <note>
            Är det rikspolischefens, är det politikernas eller är det regeringens
            och justitieministerns yttersta ansvar?
          </note>
          <note>
            Till sist: Den 20 augusti ber justitieministern i
          </note>
          <note>
            Aftonbladet allmänheten att glömma historien om hur poliskrisen
            blev ett faktum. Jag tycker att ministern i stället borde lära
            sig av historien. Regeringen är trots allt ansvarig för den politik
            som har bedrivits de senaste åren och det är den politiken som
            har lett fram till att polisen inte har klarat av sina uppgifter.
            Den har lett till en situation där polisen anklagas för att inte
            ha rätt utrustning, rätt utbildning eller möjlighet att kommunicera
            med varandra. Men vems är ansvaret?
          </note>
          <note>
            (Applåder)
          </note>
          <note type="speaker">
            Anf. 6 ALICE ÅSTRÖM (v):
          </note>
          <note>
            Fru talman! När vi nu debatterar Göteborgskommitténs rapport
            tror jag att vi alla måste konstatera att det är en oerhört gedigen
            rapport. Den visar på tydliga brister inom polisväsendet. Men
            det är oerhört viktigt när man debatterar kommitténs rapport att
            se vilka bristerna är och hur de har uppstått. Är det här ett
            problem som bara förekom vid Göteborgshändelsen eller är det faktiskt
            mer djupgående problem inom polisväsendet som bara visades tydligt
            under Göteborgshändelsen?
          </note>
          <note>
            För oss i Vänsterpartiet har det varit ganska tydligt att det
            här har funnits djupgående problem. Men i debatten diskuterar
            vi ofta vems ansvaret är. Är ansvaret polisens? Är ansvaret Rikspolisstyrelsens?
            Är det de enskilda polismännens? Är det regeringens ansvar? Är
            det Thomas Bodströms ansvar? Eller är det kanske riksdagens ansvar?
            Jag tror att det här också visar på en problematik som finns på
            många fler områden, problematiken som handlar om centralisering
            och decentralisering. Vi har under flera år i
          </note>
          <note>
            Sveriges riksdag i ganska stor enighet också beslutat hur polisväsendet
            ska vara organiserat, att vi ska ha en närpolisverksamhet, att
            vi ska lyfta ut besluten, att vi ska lyfta ut ansvaret, att varje
            länspolismästare ska ha stora möjligheter att kunna fatta sina
            egna beslut.
          </note>
          <note>
            Göteborgskommitténs rapport visar att den bristande samordningen
            mellan de olika myndigheterna och mellan myndighet och Rikspolisstyrelsen
            är stor. Det kommer att behövas stora förändringar. Men det är
            också viktigt, fru talman, att lyfta fram att det finns tydliga
            kunskaper inom polisväsendet om dessa problem. Långt innan Göteborgskommitténs
            rapport lades fram kom också polisfackets egen rapport om
          </note>
          <note>
            Göteborgshändelserna. Där pekade man på exakt samma brister i
            ledarskap, i utrustning och i samordning, där den enskilda polismannen
            hade väldigt små möjligheter att egentligen kunna fatta rätt beslut
            och kunna agera på ett bra sätt.
          </note>
          <note>
            Men det här är ingenting som bara skedde då.
          </note>
          <note>
            Man kan gå in på nästan varje polismyndighet i Sverige och titta
            på de enkätundersökningar som man gör från fackens håll. Där pekar
            de enskilda polismännen på att man har lite att säga till om,
            att man upplever att ledningen inte lyssnar och framför allt att
            ens kompetens inte tas till vara. Det är bara att konstatera att
            det finns en struktur inom polisväsendet, en hierarkisk och omodern
            struktur, som behöver stora förändringar och där ett förändringsarbete
            pågår. Jag tror att vi också genom en konstruktiv debatt faktiskt
            kan bidra till att få ett bättre polisväsende.
          </note>
          <note>
            Men kommittén tog upp fler saker än enbart bristande samordning
            och utrustning när det handlar om hur man ska förändra och som
            ingen talare här har berört. Det handlar om att kunna utveckla
            en dialog framför allt med de organisationer och ungdomsrörelser
            som i dag faktiskt protesterar och vill ha en mer solidarisk och
            rättvis värld. I vanliga fall säger vi i de politiska partierna
            att ungdomar inte intresserar sig för politik och att vi vill
            att fler ungdomar ska engagera sig. Och ungdomar engagerar sig,
            men kanske inte alltid på det sätt som vi har gjort. Därför är
            det viktigt att man lyfter fram även den delen. Polisen behöver
            få utbildning för att faktiskt kunna föra en bättre och djupare
            dialog med dessa grupper. Man behöver ha mer kunskaper om de organisationer
            som växer fram i ungdomsleden.
          </note>
          <note>
            Man pekar också på att det inte bara är en fråga om resurser
            eller om utrustning. Det är också en fråga om attityder. Jag har
            mött många demonstranter som pekar på de uttryck och de kränkande
            tillmälen som poliserna använder. Det har inte bara varit vid
            det här tillfället utan vid många andra tillfällen, till exempel
            när unga tjejer har demonstrerat mot porrindustrin.
          </note>
          <note>
            Det är också då en fråga om attityder. Det handlar inte om ökade
            resurser, men det handlar om en bättre utbildning, bättre ledarskap
            och framför allt om att vi får en organisation där man tar till
            vara den kompetens som finns hos varje enskild polisman. Det är
            enbart genom att man själv får vara med och utveckla sitt arbete,
            ta ett ansvar och känna delaktighet som man kan vara med i förändringsprocessen.
          </note>
          <note>
            Fru talman! Jag hoppas att kommitténs rapport inte bara stannar
            vid en fråga om ökade polisresurser och inte bara handlar om vilken
            utrustning man ska ha. Från Vänsterpartiets sida hoppas vi att
            detta blir en avstamp för en öppen och konstruktiv debatt om polisväsendet
            och inte en debatt där vi ställer oss på varsin sida och säger:
            Rikta inte kritik mot polisen, vi har inte gjort något fel. Det
            är alltid någon annans ansvar, regeringens, polisens eller någon
            annans. Låt det bli en öppen och konstruktiv debatt! Ett bra polisväsende
            förtjänar en sådan debatt.
          </note>
          <note type="speaker">
            Anf. 7 VIVIANN GERDIN (c):
          </note>
          <note>
            Fru talman! Åhörare och lyssnare! Krisen inom polisverksamheten
            fortsätter. Nu senast har detta belysts genom Göteborgskommitténs
            rapport över polisens insatser. Detta är en varningsklocka för
            vilka förutsättningar som råder för polisen.
          </note>
          <note>
            Regeringens löfte om mer resurser till polisen var inte ett löfte.
            Det var ett mål - ett rörligt mål - uppskjutet på framtiden. Enligt
            det senaste budgetförslaget som presenterades i höstas betecknar
            många det ökade anslaget på 170 miljoner som felräkningspengar.
          </note>
          <note>
            Polisverksamheten kommer troligen att fortsätta att gå med minus,
            främst på grund av att polisens löneökningar inte har kompenserats
            fullt ut. Alternativet för att nå regeringens krav på budgetbalans
            tycks bli ytterligare besparingar, som medför uppsägningar av
            i dag verksamma poliser. Är nya uppsägningar regeringens satsningar
            på polisverksamheten?
          </note>
          <note>
            Vi i Centerpartiet kan inte acceptera att bristerna i rättsväsendet
            inte åtgärdas. Vi har därför föreslagit 2
          </note>
          <note>
            miljarder utöver regeringens förslag för de kommande två åren
            för satsningar på just polis och kriminalvård.
          </note>
          <note>
            Vi anser att medborgarna måste kunna känna tillit till rättsväsendet.
            Ett led i vårt arbete är att vi vill möjliggöra 2 000 nya polistjänster
            de kommande åren. Det behövs en fjärde polishögskola för att kunna
            kompensera antalet poliser som av sjukdom eller åldersskäl kommer
            att lämna verksamheten inom några år. Vi anser också att fler
            civilanställda behövs inom polisen för att avlasta poliserna en
            del administrativa arbetsuppgifter.
          </note>
          <note>
            Centerpartiet kräver också att det ska finnas polisbemanning
            i varje kommun under dygnets alla timmar - även på landsbygden.
            En decentraliserad polisorganisation kräver också att vi ger ett
            större ansvar regionalt och lokalt, det vill säga att kunna vara
            flexibla inom poliskåren och kunna utföra arbetsuppgifter som
            kan vara olika i det lilla samhället och centrala
          </note>
          <note>
            Stockholm.
          </note>
          <note>
            Närpolisreformen måste ges möjlighet att fungera.
          </note>
          <note>
            Vi från Centerpartiets sida beklagar att den inte har kunnat
            genomföras som den var tänkt. Otillräckliga anslag är den bidragande
            orsaken under de år som närpolisreformen har varit i gång, men
            naturligtvis även bristen på tillgängliga poliser.
          </note>
          <note>
            De ständiga omorganisationerna, bristerna i ledarskapet, dåligt
            inflytande över arbetet i ett tufft arbetsklimat har även inom
            den här verksamheten bidragit till stigande ohälsa med många långtidssjukskrivna.
          </note>
          <note>
            Dagens prekära situation är ett resultat av flera års hattande
            med poliskåren från regeringens sida.
          </note>
          <note>
            Det är häpnadsväckande att poliserna i dag har ett kommunikationssystem
            som utgör en rest från 60-
          </note>
          <note>
            talet. De som ska skydda medborgarna från våld och brott har
            dåliga möjligheter att kommunicera och skydda sig själva. Ett
            exempel är att under Göteborgskravallerna tvingades poliserna
            att använda mobiltelefoner och även skicka löpare för att få fram
            sina budskap. Det är helt obegripligt att det kan hända i 2000-talets
            Sverige.
          </note>
          <note>
            Brottsbekämpningen är ett annat stigande problem. Enligt studier
            från BRÅ sjunker stadigt uppklaringsprocenten. Den senaste statistiken
            vi har tagit del av gäller för år 2001. Vi kan se att då klarades
            endast
          </note>
          <note>
            26 % av brotten upp. Omvänt är tre fjärdedelar av alla brott
            olösta. Vi kan också se en stigande tendens till fler och fler
            anmälda brott. Den ekvationen går inte ihop.
          </note>
          <note>
            Det är hög tid att kraftfulla satsningar görs på polisen, annars
            finns risken att rekryteringen till polisyrket försvåras men även
            att fler poliser söker sig från polisverksamheten i takt med att
            de ser att arbetssituationen är ohållbar. Regeringen måste inse
            att arbetsförhållandena kan vara en avgörande faktor för att satsa
            på polisyrket.
          </note>
          <note>
            Jag kommer från Värmland. Det är ett län där vi har en hög medelålder.
            Över hälften av poliskåren är över 50 år. Vi har också svårt att
            ha en polistäckning i hela länet. Ett resultat av att polisen
            inte är synlig går att se i norra delen av Värmland, där många
            mindre banker har utsatts för bankrån under ett år. Det är naturligtvis
            ett stort problem.
          </note>
          <note>
            Jag vill från Centerpartiets sida skicka med budskapet till regeringen
            att man även ska titta på en bättre samordning med andra myndigheter,
            men framför allt måste ekonomiska resurser ges. Det kostar att
            utbilda och höja kompetensen inom poliskåren.
          </note>
          <note>
            Det kostar att också öka antalet utbildningsplatser.
          </note>
          <note type="speaker">
            Anf. 8 LEIF BJÖRNLOD (mp):
          </note>
          <note>
            Fru talman! Kammarkolleger! Jag är nyvald. Jag har satt mig djupt
            in i de tjocka luntor jag har fått.
          </note>
          <note>
            När jag fick denna i min hand läste jag i sedvanlig ordning sammanfattningen
            ganska hastigt. Med stigande förvåning fann jag att rapporten
            var osedvanligt rättfram och stark i sitt språk.
          </note>
          <note>
            Jag fastnade för till exempel följande uttryck: "Vi är starkt
            kritiska till polismyndighetens hantering av planeringen. Vi har
            konstaterat allvarliga brister .
          </note>
          <note>
            Vi finner det anmärkningsvärt . Vi är kritiska till
          </note>
          <note>
            ." Så fortsätter det sida efter sida.
          </note>
          <note>
            Jag ska erkänna att jag har fördärvat mitt litterära sinne; jag
            har sträckläst hela rapporten, och jag har funnit den underhållande!
            Det låter kanske lite cyniskt. Men jag har funnit att den är,
            såvitt jag kan bedöma, en ovanligt öppen rapport. Det ser jag
            som någonting positivt. Nu ligger den på bordet, och det är utifrån
            den vi ska fortsätta att arbeta. Jag hoppas att vi kan fortsätta
            att komma fram på den väg som visas här. Jag tror att det finns
            många saker som det går att göra någonting åt.
          </note>
          <note>
            Det har pratats mycket om kommunikationssystemet. Det handlar
            om ett kommunikationssystem som rent tekniskt är från 60-talet.
            Det är riktigt att militären förbereder sig alltid för det krig
            som har varit. Det tycks vara så i det här fallet också, det vill
            säga att polisen har haft en god utrustning för att klara de problem
            som har varit.
          </note>
          <note>
            Nu förändras samhället. Det kräver många nya saker. Det kräver
            framför allt - tror jag - en ny analys av omvärlden och en ny
            utbildning inom polisen. Det samhälle som finns, med engagerade
            och pålästa ungdomar, möter poliser som kanske över huvud taget
            inte känner till problemen och som har svårt att skilja mellan
            svart, vitt och grått. Det handlar mycket om attityder. Jag ser
            fram emot den utredning som kommer till stånd och att dessa faktorer
            som gäller utbildningen ska tas med, likväl av fortbildningen
            av cheferna.
          </note>
          <note>
            Jag tror inte att det i första hand handlar om mer pengar till
            polisen. Jag tror att man måste se problemen på ett djupare sätt.
            Då handlar det om att öka antalet poliser. Vi får unga poliser.
            De äldre poliserna
          </note>
          <note>
            - och den äldre strukturen - behöver fortbildning. Det känns
            viktigt.
          </note>
          <note>
            Rapporten ger egentligen inte så många tydliga, konkreta förslag.
            Men det finns ett förslag som gäller maskeringsförbudet.
          </note>
          <note>
            Jag vill poängtera att vi i Miljöpartiet inte tycker om maskerade
            demonstranter. I den mån det dyker upp maskerade på de demonstrationer
            vi organiserar försöker vi avvisa dem som maskerar sig och framför
            allt måste de demaskera sig. Jag känner till många gröna ungdomar
            som säger att de inte deltar i ett demonstrationståg där folk
            är maskerade.
          </note>
          <note>
            Men vi är inte beredda att gå därifrån till att tillstyrka maskeringsförbudet
            och därmed hindra en del människor att demonstrera och ge uttryck
            för sin mening - på grund av olika relationer till arbetsgivare
            eller rädsla för främmande nationers säkerhetstjänster som fotograferar
            dem som demonstrerar.
          </note>
          <note>
            Jag tycker att vi ska titta lite närmare på förslaget om maskeringsförbud.
            Man skulle kunna vända på det. Man skulle faktiskt kunna formulera
            sig så att när polisen uppfattar att det finns risk för omfattande
            bråk och upplopp införs ett maskeringsförbud för den demonstrationen,
            men generellt ska det inte finnas något förbud. Jag tror att vi
            kommer att få prata vidare om den saken när frågan kommer upp
            till debatt.
          </note>
          <note>
            När det gäller polisens ansvar att utreda sig själv, som det
            hette förut, hoppas jag verkligen att Tillsynsutredningen när
            den kommer lite längre fram i vår ger en bättre legitimitet för
            dem som ska utreda och arbeta med tillsynen av polisen. Jag tror
            att det ökar allmänhetens förtroende.
          </note>
          <note>
            Det var en annan sak som jag tyckte var lite märklig i rapporten
            och som jag har hört om senare.
          </note>
          <note>
            Det är att det lär ha funnits maskerade polismän med i demonstrationen,
            som hade infiltrerats. Jag ifrågasätter den metoden. Jag kan till
            viss del förstå den, men jag förstår inte hur dessa poliser kan
            klara av att inte riskera att vara brottsprovocerande om de, maskerade
            och med stenar i händerna, springer med i folkmassan i ett upplopp.
            Jag ifrågasätter den metoden.
          </note>
          <note>
            Anf. 9 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag vill ansluta mig till det som en del har sagt,
            nämligen den kritik som har riktats när det gäller samordning
            av utbildning och utrustning, och också samordning av ekonomin,
            som togs upp av
          </note>
          <note>
            Johan Pehrson. Det här måste bli bättre. Här måste saker och
            ting utvecklas för framtiden. Det är oerhört viktigt. Det är,
            som sagt var, en mycket stark kritik, och regeringen ställer sig
            bakom Göteborgskommitténs betänkande.
          </note>
          <note>
            När det gäller kommunikationen, Johan Pehrson och andra, har
            den inte bara diskuterats. Det som har hänt på Näringsdepartementet
            är att man från de ursprungliga kostnaderna på 8 miljarder kronor
            nu har arbetat så att de har gått ned till 2 miljarder. Man har
            alltså genom sitt arbete kunnat spara 6 miljarder till staten.
            För polisens del betyder det jättemycket.
          </note>
          <note>
            För polisens del måste det, som jag tror att ni alla känner till,
            finnas ett nytt radiokommunikationssystem vid utgången av 2004.
            Min förhoppning är att vi ska ha ett nytt radiokommunikationssystem
            för alla delar av samhället där det behövs, men om arbetet inte
            blir på det sättet måste polisen ha det 2004. Men kostnaderna
            har, som sagt var, gått från 8 miljarder ned till 2 miljarder.
          </note>
          <note>
            Det talas om ansvar. Det är naturligtvis också mycket viktigt
            i en sådan här fråga. Något operativt ansvar kan inte regering
            eller riksdag ta, varken då eller nu. Detta är en av grundvalarna
            för hur samhället är uppbyggt i Sverige. Men detta faktum innebär
            inte att vi inte har ett stort ansvar, att jag inte har ett stort
            ansvar. Vi har ett mycket stort ansvar. En del av det ansvaret
            har vi tagit just genom att dagen efter ta initiativ till denna
            Göteborgskommitté.
          </note>
          <note>
            Utöver det har vi naturligtvis ett ansvar för det reformarbete
            som jag nämnde, i fråga om arbetsuppgifter, arbetsmetoder och
            tillsyn. Detta är ett politiskt ansvar, som jag gärna tar den
            del av som jag kan ta.
          </note>
          <note>
            Vi har också ett ansvar för det arbete vi nu presenterar, nämligen
            att se över de strukturella brister som kan ha funnits så långt
            tillbaka som på 80-talet.
          </note>
          <note>
            Detta är det politiska ansvaret. Men om regering och riksdag
            inför ett möte får information från polisen där de säger att de
            har kontroll över det här, att det går bra och att de har fått
            de resurser de behöver, kan vi inte säga att vi inte tror på det.
            Jag kan inte säga att jag vill bli polischef och att jag ska gripa
            in. Det kan inte en justitieminister göra, och det kan inte heller
            någon av er göra. Det ansvaret ligger på självständiga myndigheter.
          </note>
          <note>
            Det har också diskuterats ekonomi. Det är självklart - det är
            någonting som vi ofta diskuterar. Ja, det var ett överskott på
            39 miljoner 2001. Det talas om en ökning för 2003 på 170 miljoner.
            Det var tillägget.
          </note>
          <note>
            Sammantaget är ökningen 442 miljoner, nästan en halv miljard,
            och det blir lika mycket till 2004. Det är självklart att det
            kostar ju fler poliser som behövs.
          </note>
          <note>
            Jag vill understryka att poliser är några som inte blir arbetslösa,
            till skillnad från många andra som utbildas och inte har någon
            garanterad anställning. De poliser som utbildas blir också anställda,
            och så kommer det att fortsätta att vara.
          </note>
          <note>
            Slutligen vill jag säga att jag är mycket förvånad att Ragnwi
            Marcelind tar upp det som jag ville glömma. Vad var det jag ville
            glömma? Jo, jag sade att vi inte kan tala om den borgerliga regeringens
            misslyckande hur länge som helst. Jag är mycket förvånad över
            att Ragnwi Marcelind vill föra in det här igen.
          </note>
          <note>
            Jag har sagt att det går inte att hålla på och diskutera det
            ekonomiska haveriet hur länge som helst -
          </note>
          <note>
            det har snart gått tio år. Låt oss då påminna oss om, när Ragnwi
            Marcelind tar upp det, att detta förstörde svensk ekonomi för
            lång tid framöver - skola, sjukvård och inte minst polis. Nu är
            vi på väg att bygga upp det igen. Jag är för min del beredd att
            säga att detta var sista gången som vi nämnde det här, och vi
            kan i stället se framåt.
          </note>
          <note type="speaker">
            Anf. 10 JOHAN PEHRSON (fp):
          </note>
          <note>
            Fru talman! Jag tror att det krävs en ganska bred och djup debatt
            om de nödvändiga reformer som måste till inom polisen. Jag har
            inte fått klart för mig hur justitieministern tänker tillgodose
            att så blir fallet.
          </note>
          <note>
            Men det duger absolut inte att rikspolischefen och länspolischefen
            i Västra Götaland först inte förstår, eller inte vill förstå,
            kritiken mot dessa katastrofala insatser från ledningshåll. Sedan
            sitter de en timme med justitieministern på hans tjusiga kontor
            - de kanske äter mazariner; vad vet jag - och alla tre kommer
            ut och säger att "vi är överens och alla står bakom kommittén".
            Det är ju fantastiskt. Vad gjorde ni där inne egentligen?
          </note>
          <note>
            Frågan är: Vad är ni överens om? Thomas Bodström brukar vara
            orolig för ministerstyre, och det är bra. Men vad var det ni bestämde
            den där måndagen för några veckor sedan? Vart ska svensk polis
            gå?
          </note>
          <note>
            Vad kan vi från riksdagen bidra med? Hur kan vi övervaka den
            utveckling som nu sker? Ska det fortsätta att ske på Thomas Bodströms
            tjänsterum?
          </note>
          <note>
            Jag vidhåller att allt inte bara handlar om pengar.
          </note>
          <note>
            Det är en del. Det handlar också om prioriteringar. Vi måste
            ha tydliga prioriteringar för vad polisen ska göra. Om uppgiften
            är övermäktig måste det framgå tydligt vad vi från riksdagen säger
            är mindre prioriterat. Just nu prioriterar vi ju allt. Det mesta
            vad gäller brottsbekämpning är ju viktigt, men då måste vi vara
            klara över att allt inte kan vara lika viktigt. Man tvingas som
            enskilt vakthavande befäl fatta beslut och prioritera. Det vore
            ganska bra om vi talade om hur vi ville ha det, om inte alla uppgifter
            kan fullföljas.
          </note>
          <note>
            Rätt saker ska polisen göra. Det är väl ingen quick fix att ta
            bort hittegodsavdelningarna och att någon annan ska täcka gruvhål.
            Det är viktigt och bra att polisen renodlar sina uppgifter, men
            det där har säkert marginell påverkan på antalet poliser som arbetar
            effektivt. Vi har länge från Folkpartiet liberalerna stött och
            krävt det, och jag tycker att det är bra.
          </note>
          <note>
            Det stora som nu pågår är projektet nationell polis. Jag gissar
            att rikspolischefen och Thomas Bodström talar om det på justitieministerns
            tjänsterum.
          </note>
          <note>
            Men vad innebär det? En del är självfallet jättebra. Vi ska inte
            ha 21 IT-chefer inom polisen - det kan man samordna. Vi kan samordna
            administration. Vi ska samordna kriminalunderrättelsetjänst, så
            att det inte blir en massa skott som täcker informationsflödet
            för att polisen ska jobba effektivt.
          </note>
          <note>
            Man planerar också att centralisera viktiga ledningsfunktioner.
            Kommunikationscentralerna ska centraliseras. Min kollega Magnusson
            från Västmanland sitter i polisstyrelsen i Västmanland, och där
            bygger man ett nytt jättestort och fint polishus - kanonbra. Men
            vet ni vad det ska innehålla? Enligt vad alla säger ska det bli
            en gigantisk kommunikationscentral, som i praktiken också kommer
            att föra med sig, ovillkorligt, ledningsfunktioner till en central
            under Västerås. Därifrån kanske man ska styra Örebro, Dalarna,
            Värmland och Uppsala - vad vet jag?
          </note>
          <note>
            Det fungerar inte så. Brottsligheten ser olika ut.
          </note>
          <note>
            Jag tycker att det är bra om vi bekämpar brotten nära människorna,
            och inte gör det från en enda central plats.
          </note>
          <note>
            Detta måste vi få ett svar på, Thomas Bodström:
          </note>
          <note>
            Hur kommer utveckling och reformarbete att fortskrida?
          </note>
          <note>
            Sedan gäller det kommunikationerna. Det sägs att man har sparat
            pengar, att man har sparat 6 miljarder på att sitta med olika
            s-märkta människor och utreda och ansvara för detta. Man har ju
            inte sparat någonting. Man lägger fram ett lågbudgetalternativ.
            Det har tagit tid, och det börjar bli dags. Det andra systemet
            förbereds också och ska hanteras. Det gamla är på
          </note>
          <note>
            Riksantikvarieämbetet, så det får plats där.
          </note>
          <note>
            Men nu är det ett lågbudgetalternativ. Glesbygdskommunerna lämnas
            utanför. Det kommer att få stora effekter på det taktiska polisarbetet.
            I en kommun med mindre än 2 500 invånare kommer man inte att kunna
            lämna polisbilen för att kommunicera. Detta är mycket allvarligt
            och förtjänar en bättre lösning.
          </note>
          <note>
            (Applåder)
          </note>
          <note type="speaker">
            Anf. 11 BEATRICE ASK (m):
          </note>
          <note>
            Fru talman! Det sägs mycket klokt i den här diskussionen och
            det framförs många synpunkter. Men det visar också det orimliga
            i att diskutera både Göteborgsrapporten och all polisverksamhet
            i Sverige i en och samma aktuella debatt. Det fungerar liksom
            inte.
          </note>
          <note>
            Det har sagts i debatten att det finns bristande ledarskap, föråldrad
            utrustning och att organisationen är omodern och hierarkisk inom
            polisen. I någon mening är det väl sant alltihop, och det bidrar
            till problematiken.
          </note>
          <note>
            Formellt är polisen ålagd att prioritera nästan alla brott. Jag
            menar att vi skjuter målsättningar för polisverksamheten som man
            skjuter med hagelbössa. I
          </note>
          <note>
            praktiken svarar polisen bara mot pågående grovt våld mot person.
            Allt annat beror på hur mycket man har att göra, om det finns
            någon inne på stationen, om man har en ledig bil och annat. Det
            här illustrerar klyftan mellan mål och resultat, politiska löften
            och anslagna resurser. Och det finns en klyfta och en problematik
            här som tär på personalen och som gör att verksamheten är dålig.
          </note>
          <note>
            Jag menar att det krävs ökade resurser. Man kan inte stå här
            i talarstolen och säga att man sparar 6
          </note>
          <note>
            miljarder - det håller jag helt med Johan Pehrson om
          </note>
          <note>
            - på radiokommunikationssystemet därför att man har suttit och
            ritat i några utredningar. Det är ju ingen besparing, utan det
            är ett förslag som är halvdant och som kommer att leda till många
            problem. Man håller på och slänger löften och påståenden omkring
            sig som inte har med verkligheten att göra.
          </note>
          <note>
            Vi får väl titta närmare på frågan om radiokommunikationssystemet.
            Men faktum kvarstår: Det behövs resurser, det behövs en konkret
            hantering och det behövs fokusering i det politiska arbetet och
            en praktisk vilja att ta itu med bekymren.
          </note>
          <note>
            Jag ser fram emot vårpropositionen och hur justitieministern
            kommer att ta ansvaret för att nu leda i bevis att man menar allvar
            med löftena och det som sägs här. Vi kommer att kritiskt granska
            dem och ta en saklig debatt om varje enskilt förslag.
          </note>
          <note type="speaker">
            Anf. 12 RAGNWI MARCELIND (kd):
          </note>
          <note>
            Fru talman! Som vanligt när ansvarsfrågor kommer på tal vill
            Socialdemokraterna absolut inte komma ihåg någonting. Då är man
            experter på att skylla ifrån sig. Man vill absolut inte ta ansvar
            för 80-talets politik som sedan föranledde problemen på 90-talet.
          </note>
          <note>
            Och man vill dessutom förtränga att man faktiskt har haft makten
            de senaste nio åren. Thomas Bodström kan inte stå i denna talarstol
            och säga: Jag har inte ansvar.
          </note>
          <note>
            Det är ändå regeringen som har beslutat om och är ansvarig för
            de utbildningsinsatser och den problematik som polisen har i dag.
            Sedan står man och säger att vi har ett överskott 2001 och att
            vi kommer att få ytterligare överskott samtidigt som poliser sägs
            upp. Det är ju faktiskt så. 27 eller 28 civilanställda sades upp
            i Värmland i somras och i Dalarna håller man på att stänga den
            ena polisstationen efter den andra, därför att det saknas resurser,
            Thomas Bodström.
          </note>
          <note>
            Det är helt uppenbart att Thomas Bodström som justitieminister
            lever långt ifrån den verklighet som polisen faktiskt lever i
            dagligen. Det är kanske förklarligt att Thomas Bodström helst
            vill glömma att närpolis har blivit fjärrpolis, men så är det
            i verkligheten.
          </note>
          <note>
            Alice Åström och Vänsterpartiet vill ha en konstruktiv debatt.
            Men för att kunna föra en sådan konstruktiv debatt, Alice Åström,
            måste man veta var ansvaret ligger. Ansvarsfrågan måste tydliggöras
            för att vi ska kunna bearbeta det som hände i Göteborg.
          </note>
          <note>
            För att vi över huvud taget ska kunna komma fram till några konstruktiva
            förslag måste vi ha klart för oss vem det är som tar ansvar och
            vem det är som har ansvar, annars spelar det ju ingen roll vad
            vi beslutar om i denna kammare, på polishögskolor, rikspolisstyrelse
            eller vad ni än må vilja. Ansvarsfrågan måste tydliggöras!
          </note>
          <note type="speaker">
            Anf. 13 ALICE ÅSTRÖM (v):
          </note>
          <note>
            Fru talman! Jag måste säga att ibland när man lyssnar på debatter
            som handlar om polisen låter det som om polisen egentligen inte
            kan göra någonting och inte har några resurser alls. Men när vi
            diskuterar kriminalvården diskuterar vi överfulla fängelser, överfulla
            häkten, och någon måste ju ändå ha satt dem där. Det sker mycket
            bra polisarbete, men det kan givetvis bli bättre.
          </note>
          <note>
            Fru talman! Det sista jag vill säga i den här debatten är att
            det som vi från Vänsterpartiet har sett som allvarligt är att
            man från ledningshåll inom polisen inte en enda gång under den
            här processen har kunnat ställa sig upp och tydligt säga att det
            gick fel, att det begicks misstag och att det blev fel vid olika
            insatser. I stället är det de enskilda polismännen som har fått
            ta ansvaret för de olika händelserna.
          </note>
          <note>
            Det är inte så att vi från Vänsterpartiet tror att vi kan ha
            ett polisväsende där inga misstag kommer att begås. Det sker i
            all verksamhet och framför allt i en så svår verksamhet som polisverksamheten.
            Men om man från ledningshåll inte kan erkänna de misstag som begås,
            kan man heller inte rätta till felen och göra förändringar.
          </note>
          <note>
            Vi från Vänsterpartiet hoppas verkligen att vi i fortsatt konstruktiv
            debatt kan tala om de fel som begås utan att hänga enskilda polismän,
            för det är det enda sättet att få en utveckling att gå framåt.
          </note>
          <note>
            Sedan, fru talman, ser jag det som oerhört positivt att vi nu
            har kommit fram till att vi ska tillsätta en utredning som ska
            titta på de djupa strukturella problemen från 80-talet, som det
            pekas på i Göteborgskommitténs rapport och som hänger lite grann
            i luften. Det kan innebära att det kommer att ske mer djupgående
            förändringar i framtiden utifrån de kunskaper som vi kan få utifrån
            den utredningen.
          </note>
          <note>
            Med det här, fru talman, vill jag tacka för debatten.
          </note>
          <note type="speaker">
            Anf. 14 VIVIANN GERDIN (c):
          </note>
          <note>
            Fru talman, åhörare! Jag tycker att det har varit intressant
            att vara med här. Det är första gången som jag deltar i en polisdebatt
            här.
          </note>
          <note>
            Jag har också tagit del av Göteborgskommitténs rapport men valde
            att lyfta frågan om polisens tillstånd rent generellt, därför
            att jag ser att de problem som jag kommer närmast och berörs närmast
            av i mitt hemlän också finns i många andra län.
          </note>
          <note>
            De problem som har kommit fram i Göteborgskommitténs rapport
            bekräftar tillståndet inom polisverksamheten i landet. Det är
            ju väldigt allvarligt när man där kan läsa att utöver de strukturella
            problemen är det problem med ledarskap, som jag sade tidigare,
            utbildning, utrustning, operativ ledningsfunktion, taktik och
            kommunikationsmedel. Då kan man vända på steken och säga: Vad
            är det då som egentligen fungerar?
          </note>
          <note>
            När problem uppstår och man inte gör något åt dem under en lång
            tid, kan det också ge fel signaler inför det fortsatta arbetet.
            Det gäller att ta de här problemen på allvar för att vända det
            hela och få en utveckling åt det andra hållet. Jag tänker bara
            på en sådan sak som att polisen inte har haft en central vidareutbildning
            på 15 år, en spetsutbildning där poliser samlas från hela landet,
            utan utbildningarna har varit inriktade på lite olika nivåer och
            med olika kvaliteter.
          </note>
          <note>
            Det finns alltså otroligt mycket att göra om man ska höja kompetensen
            över hela landet. Man måste ge lika villkor för poliser, så att
            de får rätt utbildning och rätt till fortbildning. Det handlar
            inte bara om nyutbildning av poliser utan också om rätten till
            kontinuerlig fortbildning för poliser.
          </note>
          <note>
            Vi lever i en tid när samhället ständigt förändras.
          </note>
          <note>
            Därmed måste man också ställa krav på återkommande utbildningsinsatser
            för polisen.
          </note>
          <note type="speaker">
            Anf. 15 LEIF BJÖRNLOD (mp):
          </note>
          <note>
            Fru talman! Den här rapporten har tydligen rört om i grytan ordentligt,
            och det känns väldigt bra.
          </note>
          <note>
            Jag har med intresse följt debatten i Dagens Nyheter där polischefer
            och före detta polischefer har framfört helt olika uppfattningar
            om hur polisen i framtiden ska fungera och organiseras. Det visar
            att det inte finns en klar och tydlig struktur som entydigt talar
            om hur det hela ska fungera.
          </note>
          <note>
            I rapporten kände jag igen väldigt mycket gammalt militärt språkbruk.
            Eftersom jag har varit militär förut känner jag väl igen hur man
            pekar med hela handen och använder vissa uttryck vid ordergivningen
            och så vidare. Jag tror att det med det språkbruket följer också
            en tradition och ett tänkande. Jag hoppas verkligen att den utredning
            som kommer ska titta på detta, för samhället ser inte likadant
            ut som då dessa före detta furirer valde att bli poliser. Det
            har förändrats kraftigt.
          </note>
          <note>
            Jag kunde också se hur de olika avdelningarna inom polisen hade
            inte bara tekniska problem med kommunikationen utan också problem
            av en annan sort - det var alldeles för mycket pinkade revir i
            området. Alla de frågor som har lyfts fram och den debatt som
            finns kommer att leda till någonting bra. Jag tror att den nya
            polisutbildningen kommer att betyda mycket. Nya unga poliser är
            något väldigt värdefullt, likaså fortbildningen. Jag tror att
            detta är viktiga frågor som kommer.
          </note>
          <note>
            Jag delar naturligtvis Viviann Gerdins uppfattning att vi måste
            fortsätta att arbeta med polisen över hela landet. Det har lätt
            blivit så att tätorterna och storstäderna har varit vägledande
            för hur polisen ska organiseras. Vi har andra problem på glesbygden,
            och jag vill gärna se farbror polisen i gathörnet igen.
          </note>
          <note>
            Anf. 16 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! I dag känner jag inte igen Ragnwi
          </note>
          <note>
            Marcelind. Hon brukar vara en så balanserad talare.
          </note>
          <note>
            Ska vi verkligen diskutera 80-talets eller 90-talets ekonomiska
            politik? Det är väl inte det som behövs när det är så mycket vi
            måste förbättra när det gäller polisen?
          </note>
          <note>
            Hon säger att jag inte har sagt att jag skulle ta ansvar. Det
            var ju precis det jag sade! Jag tror att alla andra här har hört
            det. Jag har ett jättestort ansvar för att reformera polisen,
            för att fortsätta utvecklingsarbetet och se över de strukturella
            sakerna som Göteborgskommittén har pekat på. Det är vårt politiska
            ansvar, och det är till stor del mitt politiska ansvar.
          </note>
          <note>
            Sedan talar hon om en minskning med 27 civila.
          </note>
          <note>
            Hon vet ju om att det har ökat med 1 000 civila under förra mandatperioden.
            Tänk om jag inte hade fått chansen att korrigera detta! Då hade
            hon kanske upplyst svenska folket om att det skulle ha minskat.
          </note>
          <note>
            Hon vet ju att det inte är så! Det har ju ökat med
          </note>
          <note>
            1 000 under förra mandatperioden.
          </note>
          <note>
            Johan Pehrson talar om rikspolischefen och Västra Götalands länspolismästare.
            Jag tycker att det var rimligt att vi alla, även jag, fick en
            möjlighet att läsa igenom det på en vecka. All debatt ska inte
            gå via medierna. Det är viktigt att man får en möjlighet att höra
            exakt vad som har sagts. Jag har inte hört allt som de har sagt,
            men jag kan i alla fall konstatera att rikspolischefen har tagit
            till sig kritiken, och även länspolismästaren. Detta är viktigt
            för att vi ska kunna gå vidare. Jag lägger mig inte i den debatt
            som har varit mellan de olika rikspolischeferna. Den får vara
            mellan dem.
          </note>
          <note>
            Jag håller med Beatrice Ask om att det är svårt att på den här
            korta tiden diskutera alla dessa olika frågor, men jag vill ändå
            nämna något. Johan Pehrson tog upp brottsförebyggande arbete.
            Jag vet inte hur
          </note>
          <note>
            Johan Pehrson ställer sig där, men jag hoppas och tror och vill
            gärna få bekräftat han menar att vi ska fortsätta att utveckla
            det brottsförebyggande arbetet. Det handlar inte om att man ska
            ha det brottsförebyggande arbetet i stället för polisen. Vi har
            ju brottsförebyggande råd runtom i landet, i snart 90 % av landets
            kommuner. De som har den centrala rollen i de brottsförebyggande
            rådens arbete är polisen. Ju mer vi satsar på brottsförebyggande
            arbete och brottsförebyggande råd, desto mera måste vi satsa på
            polisen.
          </note>
          <note>
            Sedan vill jag ta upp frågan om kommunala vaktbolag och poliser.
            Jag har sagt det många gånger:
          </note>
          <note>
            Vakter och väktare ska inte ersätta poliser i deras grundläggande
            arbete, men poliser ska inte heller ersätta väktare. De har en
            helt annan utbildning och en helt annan erfarenhet. De ska inte
            ha rena vaktuppdrag. Vi ska hålla isär de två olika yrkesrollerna
            och inte blanda ihop dem. Vi ska inte heller säga att det ena
            ska ersätta det andra. Båda funktionerna behövs, men poliser ska
            göra polisarbete och väktare ska göra vaktarbete.
          </note>
          <note>
            Arbetet från Näringsdepartementet presenterades för ett par veckor
            sedan. Jag instämmer med Beatrice
          </note>
          <note>
            Ask: Låt oss se vad det leder fram till. Jag kan inte svara för
            alla delar av det nu - men jag tycker i alla fall att 2 miljarder
            inte är någon lågbudget. Jag vill understryka att man har arbetat
            väldigt hårt med den här frågan.
          </note>
          <note>
            Avslutningsvis måste jag återigen hålla med Beatrice Ask: Ja,
            det behövs ökade resurser. Det är självklart. Det är till stor
            del en resursfråga, men naturligtvis handlar det också om ett
            utvecklingsarbete som måste fortgå lokalt och central - här i
            riksdagen och hos oss i regeringen. Tillsammans kommer vi att
            kunna skapa en ännu bättre polis.
          </note>
          <note type="speaker">
            Anf. 17 JOHAN PEHRSON (fp):
          </note>
          <note>
            Fru talman! Jag vill tacka Thomas Bodström för de klara beskeden.
            Vi ska, som jag förstår det, ha en bredare sammansättning på dem
            som ska utreda vilka reformer som behöver göras för att vi ska
            få en effektiv och bra fungerande polis. Jag vill också tacka
            för erkännandena av att vi verkligen behöver mer resurser till
            svensk polis. Tyvärr räcker det dock inte att
          </note>
          <note>
            Thomas Bodström lovar runt om hans regering håller tunt. Det
            är viktigt att löftena också blir verklighet.
          </note>
          <note>
            Jag vill skicka med Thomas Bodström att han kan prata lite politisk
            filosofi med sina kolleger i regeringen. Om man får en spik i
            foten finns det oändliga resurser för sjukskrivningar och arbetsskadeersättningar
            och så vidare. Där finns det inga gränser. Men om någon får ett
            järnrör i huvudet finns det uppenbart gränser för den välfärd
            vi har för att skydda människorna från att bli misshandlade eller
            utsatta för brott.
          </note>
          <note>
            Det är inte vilket verksamhetsområde som helst vi talar om när
            vi talar om polisen. Det är en central del av välfärden för svenska
            medborgare i dag.
          </note>
          <note>
            Nej, Thomas Bodström ska inte gripa in och bli rikspolischef
            inför en planering. Men regeringen kan fatta beslut om att Rikspolisstyrelsen
            ska ta ett mer operativt ansvar. Det har man gjort tidigare. Den
            möjligheten utnyttjade inte regeringen, och det tror jag var ett
            misslyckande. Det ansvaret faller på Thomas Bodström. Sedan brukar
            det i och för sig inte vara någon nackdel att ha varit socialdemokratisk
            minister om man vill bli rikspolischef, men det är väl en senare
            fråga för Thomas Bodström.
          </note>
          <note>
            Radiokommunikationsfrågan är jätteviktig. Den rör alla så kallade
            blåljusmyndigheter. Det handlar om hur man vid stora insatser
            - katastrofer - ska samordna räddningstjänst, ambulanser, polis
            och brandkår och annat. Detta kostar mer pengar än
          </note>
          <note>
            2 miljarder om det ska vara kvalitet. Man har inte räknat med
            alla kostnader som finns.
          </note>
          <note>
            Slutligen vill jag tacka alla som deltar i detta arbete. Jag
            tackar alla poliser som varje dag kämpar på i en tuff verklighet
            som alldeles för ofta är helt omänsklig.
          </note>
          <note>
            Anf. 18 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jo då, i regeringen ägnar vi oss en hel del åt politisk
            filosofi också, utöver andra saker som vi gör. Sedan tycker jag
            inte att ett järnrör i huvudet bör ställas mot en spik i foten.
            Jag tycker att båda sakerna är väldigt obehagliga.
          </note>
          <note>
            Jag vill tacka för den här debatten. Det är, som sagt, mycket
            som återstår att göra. Jag vill ändå passa på att säga att jag
            tycker att det är viktigt att lyfta fram alla de poliser som gör
            ett oerhört bra arbete.
          </note>
          <note>
            Tyvärr - och det kanske är något vi får finna oss i -
          </note>
          <note>
            presenteras det nästan alltid som bara problem och elände. Men
            så är det inte. Det märker vi när vi är ute och besöker polisen.
            De gör ett väldigt bra arbete. Det är inte bara bekymmer och klagomål.
            De är fullt medvetna om vilket viktigt arbete de gör, inte minst
            för våra ungdomar. Det är lite synd att den bilden inte kommer
            fram oftare för allmänheten, för det är också en viktig del att
            presentera.
          </note>
          <note>
            Det behövs som sagt fortsatta åtgärder. Det har vi diskuterat
            här. Det här är några saker.
          </note>
          <note>
            Vi ska inte tillsätta någon gigantisk ny Göteborgsutredning därför
            att vi då skulle lamslå allt detta omfattande reformarbete som
            nu pågår. Låt oss i stället göra detta parallellt. Vi kan inte
            förlora en massa tid. Men vi ska titta på det strukturella samband
            som kan finnas. Vi ska fortsätta att utveckla polisens arbetsuppgifter
            och arbetsmetoder och så vidare, och vi ska fortsätta att noggrant
            följa och granska hur Rikspolisstyrelsen fortsätter att gå mot
            en nationell samordning i de saker som vi har talat om men utan
            att bli en nationell enpolismyndighet.
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 30 januari.
          </note>
          <note>
            3 § Avsägelse
          </note>
          <note>
            Andre vice talmannen meddelade att Johan Lönnroth (v) anhållit
            om entledigande från uppdraget som ledamot av riksdagen från och
            med den 6 februari.
          </note>
          <note>
            Kammaren biföll denna anhållan.
          </note>
          <note>
            4 § Meddelande om ändring i kammarens sammanträdesplan
          </note>
          <note>
            Andre vice talmannen meddelade att interpellationsdebatten fredagen
            den 7 februari kl. 9.00 skulle utgå och ersättas av bordläggningsplenum
            kl. 12.00.
          </note>
          <note>
            Meddelandet hade delats ut till kammarens ledamöter.
          </note>
          <note>
            5 § Sjöfylleri
          </note>
          <note>
            Föredrogs lagutskottets betänkande 2002/03:LU3
          </note>
          <note>
            Sjöfylleri.
          </note>
          <note>
            Anf. 19 ANNELI SÄRNBLAD
          </note>
          <note type="speaker">
            STOORS (s):
          </note>
          <note>
            Fru talman! Vi ska nu behandla betänkande LU3
          </note>
          <note>
            som handlar om sjöfylleri. Jag börjar med att yrka bifall till
            förslaget i utskottets betänkande i dess helhet.
          </note>
          <note>
            I dag har vi bestämmelser som gäller den som framför ett fartyg
            eller i övrigt på ett fartyg fullgör en uppgift av väsentlig betydelse
            för säkerheten till sjöss och är påverkad av alkoholhaltiga drycker
            eller någon annan drog och ej på ett betryggande sätt kan utföra
            vad som åligger honom. Den som bryter mot dessa bestämmelser döms
            för sjöfylleri till böter eller fängelse i högst sex månader.
            Är brottet att anse som grovt gäller 20 kap. 5 § samma lag, och
            denna person kan bli dömd för grovt sjöfylleri till fängelse i
            högst två år.
          </note>
          <note>
            Diskussionerna om sjöfylleri har i denna kammare varit många.
            Den behandling som denna fråga under senare år fått är att regeringen
            i december 1998 överlämnade en proposition om drograttfylleri
            och sjöfylleri till riksdagen. Riksdagen ansåg att det saknades
            tillräckligt med underlag för att föreslå en promilleregel för
            sjöfylleri av normalgraden.
          </note>
          <note>
            Den utredning som tillsattes, Sjöfylleriutredningen, redovisade
            sitt uppdrag 2001 i betänkande
          </note>
          <note>
            SOU 2001:30. I det betänkandet föreslås att man inför en promillegräns
            för enkelt sjöfylleri. Det sägs att det skulle avse alla slags
            fartyg men inte alla vatten. Begränsningen som man ansåg fanns
            var de vatten där likheterna med vägtrafiken är mer påtagliga
            och faromomenten mer uttalade, det vill säga kanal, sluss, allmän
            farled och allmän hamn.
          </note>
          <note>
            I denna fråga ansåg Göteborgs tingsrätt, som är sjödomstol, att
            den föreslagna begränsningen till dessa vatten ger intryck av
            att man tänkt sig vattenvägar som likt vägarna på land är starkt
            trafikerade och klart urskiljbara i terrängen. Man säger att detta
            inte är i överensstämmelse med verkligheten. För de sjöfarande
            är det viktigt att veta var promilleregeln är tillämplig.
          </note>
          <note>
            En viktig invändning mot förslaget är vidare att det saknas skäl
            att i detta sammanhang ha olika regler för allmänna hamnar och
            andra hamnar.
          </note>
          <note>
            Promilleregeln föreslås avse endast den som framför fartyget.
            De andra som fullgör andra uppgifter av väsentlig betydelse skulle
            inte innefattas. Man kan fråga sig varför.
          </note>
          <note>
            Fru talman! Senast behandlade riksdagen motioner i denna fråga
            2001. Ställningstagandet då var att regeringen snarast skulle
            komma med förslag med anledning av beredningen av Sjöfylleriutredningens
            betänkande.
          </note>
          <note>
            I avvaktan på regeringens arbete vidtog riksdagen inte någon
            åtgärd. Med anledning av detta avslogs motionsyrkandena.
          </note>
          <note>
            Fru talman! Annelie Enochson framhåller i sin motion att en lagändring
            ska ske skyndsamt. Hon beskriver det ökande antalet båtägare och
            de tragiska olyckorna som har inträffat på senare år. Jag förstår
            hennes oro när det gäller de olyckor som har inträffat och att
            det ska ske fler. Vi vill alla få en förändring av attityderna
            till alkohol på sjön. Då kan man fråga sig varför vi inte redan
            i dag lagstiftar för att få en skärpt lagstiftning. Denna fråga
            är ju som sagt inte ny.
          </note>
          <note>
            Jag har beskrivit några frågor som vi vill lösa ut, men det finns
            fler.
          </note>
          <note>
            Fru talman! Vi har i dag inte resurser för att kunna kontrollera
            på det sätt som vi borde göra att reglerna för promillegränser
            följs. Detta har bland annat JO
          </note>
          <note>
            som var en av remissinstanserna i utredningen belyst.
          </note>
          <note>
            Man säger: "Eftersom det vidare skulle vara omöjligt att övervaka
            tillämpningen av en sådan lagstiftning finns det anledning att
            befara att den i själva verket skulle bli moralundergrävande."
          </note>
          <note>
            Det är därför viktigt att vi ser hur vi på ett bra sätt ska kunna
            tillämpa den nya lagstiftningen.
          </note>
          <note>
            Räddningsverket delar i stort sett uppfattningen i utredningens
            förslag. Men man framförde vissa svårigheter, att kanalers och
            slussars geografiska begränsningar är väl synliga i naturen, medan
            däremot begränsningen av både allmän farled och allmän hamn inte
            är lika lätt att definiera, vilket kan komma att leda till tillämpningsproblem
            för tillsynsmyndigheterna och rättsosäkerhet för den enskilde.
          </note>
          <note>
            Fru talman! Det finns fortfarande frågor som behöver ses över
            för att man ska få en bra lagstiftning om detta.
          </note>
          <note>
            Vi tror också att det gäller att få ut mer information om riskerna
            med alkohol på sjön. Det handlar om att bilda opinion.
          </note>
          <note>
            Vi vill från Socialdemokraternas sida se över detta ärende lite
            till, och det är föremål för beredning inom
          </note>
          <note>
            Regeringskansliet med anledning av Sjöfylleriutredningens förslag.
          </note>
          <note>
            Jag vill även i detta ärende betona att det i lagutskottet inte
            fanns några reservationer, vilket visar att vi var väldigt eniga
            i denna fråga över partigränserna.
          </note>
          <note type="speaker">
            Anf. 20 ANITA BRODÉN (fp):
          </note>
          <note>
            Fru talman! Jag har ägnat en del tid åt att inventera i arkiven
            när det gäller det som har sagts om sjöfylleri under de senaste
            åren. Det har blivit en diger läsning eftersom frågan har diskuterats
            i kammaren sedan 70-talet. Det som för mig låter som en självklarhet,
            att nykterhet ska gälla såväl till sjöss som till lands, har tydligen
            vållat stora bekymmer både i riksdag och i regering.
          </note>
          <note>
            Att framföra en båt eller en bil i onyktert tillstånd är givetvis
            helt förkastligt då det innebär en fara både för omgivningen och
            för föraren.
          </note>
          <note>
            Som nybliven riksdagsledamot har jag häpnat över fyllerilagens
            ljumma mottagande, långa handläggningstider, utdragna utredningar
            och ett flertal utskottsbehandlingar.
          </note>
          <note>
            Efter att enskilda riksdagsledamöter under en mängd år motionerat
            i ärendet - här bör folkpartisten
          </note>
          <note>
            Elver Jonssons namn nämnas - fattades äntligen ett beslut om
            en lagändring som trädde i kraft den 1 juli
          </note>
          <note>
            1999. Lagändringen innebar straffbestämmelsen grovt sjöfylleri
            vid en alkoholkoncentration på 1 %.
          </note>
          <note>
            Sedan dess har frågan handlat om en promilleregel även för sjöfylleri.
            En utredning tillsattes under beteckningen Sjöfylleriutredningen.
          </note>
          <note>
            I ett betänkande 2001 föreslås en promillegräns för enkelt sjöfylleri.
            Promilleregeln begränsas till att gälla framfart i kanaler, slussar,
            farleder och allmänna hamnar, vilket inom parentes är förvånande.
            Vid våra svenska kuster och populära insjöar är det gott om båtar,
            och varje år inträffar olyckor även där som är alkoholrelaterade.
          </note>
          <note>
            Efter en remissbehandling bereds nu emellertid ärendet av Regeringskansliet.
            Utskottet skriver i sitt svar att det är angeläget att ett ställningstagande
            från regeringens sida snarast kommer till stånd.
          </note>
          <note>
            Jag yrkar bifall till förslaget i utskottets betänkande även
            om jag anser att man uttrycker sig milt. Det är beklämmande att
            en sådan viktig fråga har förhalats under så lång tid. Därför
            förväntar jag mig en snabb slutbehandling av ärendet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            6 § Franchising och avtalsvillkor mellan näringsidkare
          </note>
          <note>
            Föredrogs lagutskottets betänkande 2002/03:LU4
          </note>
          <note>
            Franchising och avtalsvillkor mellan näringsidkare.
          </note>
          <note type="speaker">
            Anf. 21 YVONNE ANDERSSON (kd):
          </note>
          <note>
            Fru talman! Varje människa har rätt till ett värdigt liv. Barnen
            ska få skolgång. Vi behöver trygghet genom polisverksamheten i
            samhället, något som ju har diskuterats här på förmiddagen. Vi
            behöver vård och omsorg i olika skeden i livet och väldigt mycket
            mer. Men för att samhället ska ha råd med allt detta behöver vi
            ett sprudlande företagsklimat. Vi behöver tillväxt i landet.
          </note>
          <note>
            Fru talman! Jag gör ett litet break och, för att inte glömma
            bort det, yrkar bifall till reservation nr 2.
          </note>
          <note>
            Särskilt vill jag uppmärksamma det särskilt yttrandet om franchising.
          </note>
          <note>
            Nu går vi vidare. Vad jag vill beröra är grunden för välfärden.
            Enskilda människors idéer och kreativitet ska tillsammans med
            forskning och kunnande omsättas i nya innovationer. Det är vad
            vi vill bygga i det här landet. Små och medelstora företag ska
            finna sina former, så att förutsättningarna blir riktigt gynnsamma.
          </note>
          <note>
            Det är vår roll att som lagstiftande församling övervaka att
            lagstiftning och god etik upprätthålls för marknaden, för företagarna
            och för oss alla. Staten måste därför ta ett övergripande ansvar
            för att likvärdiga villkor ska gälla för olika företagsformer
            och företagande. De små och medelstora företagen får inte missgynnas
            i detta sammanhang.
          </note>
          <note>
            Fru talman! Franchising är en samverkan mellan två näringsidkare,
            mellan franchisegivaren och franchisetagaren. Denna företagsform
            utmärks av ett gemensamt uppträdande både utåt och inåt. Franchisegivaren
            upplåter genom ett avtal åt en eller flera franchisetagare att
            mot en viss ersättning få rätten att sälja varor och tjänster
            under ett specifikt namn, till exempel McDonalds.
          </note>
          <note>
            I denna konstellation är franchisetagaren självklart underlägsen
            franchisegivaren. Därför är det viktigt att ett lagligt minimiskydd
            upprättas för att stärka den svagare parten
          </note>
          <note>
            Unidroits generalförsamling antog i höstas en modellag, och Regeringskansliet
            har signalerat om en utredning. Vi kristdemokrater följer det
            här arbetet med stort intresse.
          </note>
          <note>
            Fru talman! Avtal mellan näringsidkare innehåller ofta en skiljeklausul.
            Vi vet att konflikter och meningsskiljaktigheter uppträder i alla
            sammanhang i samhället. Konfliktlösningsseminarier finns det i
            stor mängd. Det gäller då konflikter mellan människor i relationer
            och mellan olika parter. Naturligtvis gäller det också inom företagsverksamheten.
            Då är det viktigt att det finns skiljeklausuler. Men skiljemannaförfarandet
            är dyrt. Detta blir särskilt märkbart för småföretagarna i ett
            mellanhavande med ett stort företag.
          </note>
          <note>
            Ofta tvingas småföretagarna av ekonomiska skäl att avstå från
            att processa trots att de har berättigade krav. Detta är inte
            bra.
          </note>
          <note>
            Vi anser att regeringen ska tillsätta en utredning som ska lägga
            fram förslag till åtgärder när det gäller att kunna jämka avtal
            mellan näringsidkare. Det kan till exempel gälla annorlunda förfaringssätt
            för att använda sig av goda advokater.
          </note>
          <note>
            Fru talman! Majoriteten i utskottet förutsätter att dessa önskemål
            ska tillgodoses i samband med att regeringen överväger frågan
            om franchising. Det tror vi kristdemokrater inte riktigt på. Vi
            tror inte att det är självklart att regeringen utgår från att
            ett utskott förutsätter saker. I stället tror vi, fru talman,
            att det vore bättre om utskottet biföll Kristdemokraternas önskemål
            om ett tillkännagivande till regeringen om att en utredning ska
            ske - om man nu ändå tycker så.
          </note>
          <note>
            Riksdagen kan ju inte enbart förutsätta att utredningar ska ske
            om vi inte ger regeringen detta till känna.
          </note>
          <note>
            Att ge goda förutsättningar för jämkning av avtal mellan näringsidkare
            förbättrar företagsklimatet, och det behöver vi i Sverige. Det
            skulle också gynna tillväxten inom industrin. Fler skulle bli
            sugna på att starta företag. Därmed ökar vi möjligheterna för
            alla människor som lever i det här samhället att få uppleva det
            välbefinnande som en god välfärd ger.
          </note>
          <note type="speaker">
            Anf. 22 TASSO STAFILIDIS (v):
          </note>
          <note>
            Fru talman! Det är inte ofta som jag står här i talarstolen och
            håller med Kristdemokraterna men i den här frågan är Yvonne Andersson
            och jag faktiskt väldigt eniga. Fajtas gör vi i andra frågor -
            om det som Yvonne Andersson inledde med och som handlar om familj
            och barn.
          </note>
          <note>
            Fru talman! I dag har vi i Sverige ingen särskild lagstiftning
            som specifikt tar sikte på franchising. Det har däremot Kanada,
            Australien, USA, Spanien och
          </note>
          <note>
            Frankrike.
          </note>
          <note>
            År 1987 lade Franchiseutredningen fram ett betänkande med förslag
            om lagstiftning. Men fyra år senare bestämde sig den borgerliga
            regeringen för att lägga den utredningen till handlingarna. Därefter
            har lagutskottet vid flera tillfällen behandlat motioner som innehåller
            krav på lagstiftning. Den som har varit mest aktiv i frågan är
            faktiskt den dåvarande ordföranden i justitieutskottet, numera
            biträdande finansministern, Lars-Erik Lövdén.
          </note>
          <note>
            Fru talman! Jag beklagar att utskottsmajoriteten valt att överlåta
            på regeringen att avgöra om det behövs en lagstiftning om franchising
            eller ej. Det är trots allt i denna församling som det lagstiftas.
          </note>
          <note>
            Varför har utskottet återigen valt att inte ha någon synpunkt
            på detta? Utskottsmajoriteten har ingen ståndpunkt och har inte
            haft någon ståndpunkt under de senaste åren då vi lyft upp frågan
            - det är alltså inte första gången som frågan tas upp till debatt
            här i kammaren.
          </note>
          <note>
            Har utskottet någon egen uppfattning? Tycker man att det behövs
            en lagstiftning? Tycker ni i utskottsmajoriteten att det behövs
            en lagstiftning, säg det då! Och om ni inte tycker att det behövs
            en lagstiftning får ni vara tydliga och tala om också det.
          </note>
          <note>
            Men att bara tala om att överlåta det här på regeringen och låta
            regeringen ta den tid som man behöver ha på sig för att komma
            med ett förslag tycker jag och
          </note>
          <note>
            Vänsterpartiet är svagt.
          </note>
          <note>
            Jag ställer mig väldigt frågande till att inte ens
          </note>
          <note>
            Socialdemokraterna har någon uppfattning i frågan.
          </note>
          <note>
            Vi får väl se hur det förhåller sig när Socialdemokraternas representant
            presenterar Socialdemokraternas ställningstagande.
          </note>
          <note>
            Vilka är det som inte vill ha en lagstiftning? Jo,
          </note>
          <note>
            Svenskt Näringsliv och Svenska Handelskammarförbundet.
          </note>
          <note>
            Och vilka vill ha en lagstiftning? Jo, fru talman, bland annat
            LO, Företagarnas Riksorganisation,
          </note>
          <note>
            Franchisetagarnas Riksorganisation, Handelsanställdas förbund,
            Petroleumhandelns Riksförbund och
          </note>
          <note>
            Motorbranschens Riksförbund.
          </note>
          <note>
            Detta tycker jag tydligt visar att lagutskottet struntar i småföretagen.
            Det här är en fråga som handlar om småföretag, och den frågan
            har utskottet valt att dra i långbänk. För oss i Vänsterpartiet
            är småföretagen viktiga. Därför är det också viktigt att få en
            reglering i frågan.
          </note>
          <note>
            Samma sak gäller självklart Kristdemokraternas motion, som Yvonne
            Andersson på ett väldigt bra sätt har redogjort för. Den ställer
            vi i Vänsterpartiet upp på. Men varken hos Socialdemokraterna
            eller hos
          </note>
          <note>
            Moderaterna, Centerpartiet eller Folkpartiet finns det någon
            insikt om just de små företagens specifika problematik.
          </note>
          <note>
            Man tror att regeringen ska ta upp detta när man ser över frågan
            om franchising. Men det är ingen som har sagt att det kommer att
            bli så att regeringen kommer att lägga fram ett förslag som utgår
            från Unidroits förslag som kom i slutet av förra året.
          </note>
          <note>
            Sett i ljuset av att franchising är en företagsform som har ökat
            enormt under 90-talet och att de länder som jag tidigare räknade
            upp har en lagstiftning är det märkligt att man fortfarande vill
            vänta och se. Det vore på sin plats att utskottet tog ställning
            och uttalade att regeringen borde lägga fram ett förslag. Sedan
            får regeringen göra det utifrån den ordningen. Men det här har,
            som sagt, dragits i långbänk.
          </note>
          <note>
            Fru talman! Jag vill yrka bifall till reservation nr 1, och jag
            står bakom även reservation nr 2.
          </note>
          <note>
            Inte heller vid en konkurs finns det ett jämbördigt förhållande
            mellan givare och tagare. Det är just detta ojämbördiga förhållande
            som är det allvarliga när det gäller franchising. Om franchisetagaren
            inte har fått något meddelande om konkurs vare sig av givaren
            eller konkursförvaltaren finns det alltså inga som helst regleringar
            på området. Det är häpnadsväckande och även fullständigt oacceptabelt
            att det ligger till på det här sättet.
          </note>
          <note>
            Sist när utskottet behandlade frågan tog man också upp den studieresa
            till Australien som delar av utskottet gjorde - jag var dessvärre
            inte med utan jag var med på en resa till andra sidan jordklotet.
            I Australien studerade man Australiens lagstiftning på området,
            och enligt den har franchisetagaren alltid rätt att ta del av
            hyreskontrakt oavsett om franchisetagaren hyr lokalen direkt av
            franchisegivaren eller använder lokaler som hyrs av honom.
          </note>
          <note>
            Över huvud taget har franchisetagare i Australien ett starkt
            rättsligt skydd. De har bland annat rätt till omfattande information
            innan han eller hon startar sitt företag.
          </note>
          <note>
            Fru talman! Hur man än vänder på det hela föreligger det ett
            ojämbördigt förhållande mellan franchisetagare och franchisegivare.
            Det finns inte heller några sanktioner för företagare som bryter
            mot uppsatta regler.
          </note>
          <note>
            Med detta hoppas jag att Socialdemokraterna tydligare kommer
            att redogöra för vad de tycker i den här frågan och inte bara
            hänvisa till vad man hoppas och tror att regeringen ska göra.
            Det finns ju flera olika områden där vi har förutsatt att regeringen
            ska göra en sak men där den har gjort en annan sak.
          </note>
          <note type="speaker">
            Anf. 23 JOHAN LÖFSTRAND (s):
          </note>
          <note>
            Fru talman! Jag vill börja med att yrka bifall till förslaget
            i lagutskottets betänkande nr 4 om franchising och avtalsvillkor
            mellan näringsidkare.
          </note>
          <note>
            Jag ska försöka att svara på Tassos frågor och förklara lite
            grann vad vi menar.
          </note>
          <note>
            Först ska man vara medveten om att denna fråga har diskuterats
            åtskilliga gånger, bland annat hösten
          </note>
          <note>
            1992, då man utgick från ett ganska utarbetat förslag, och förra
            hösten då man behandlade många remisssvar. Men det spretade ganska
            mycket. Det fanns många olika ställningstaganden, både kritiska
            och positiva.
          </note>
          <note>
            Det finns även franchisetagare som har väldigt bra avtal, så
            man ska ju inte måla upp något skräckscenario. Men jag håller
            med om att det har fungerat dåligt i vissa fall. Det gäller till
            exempel detta med skiljedom som kan kosta rätt så mycket pengar.
          </note>
          <note>
            Självfallet finns det många problem. Men de etiska regler som
            finns i dag fungerar bra på de flesta håll. Det problem som finns
            måste man naturligtvis se över.
          </note>
          <note>
            Vi socialdemokrater är inte främmande för en lagstiftning, men
            man måste ta det lite varligt. Jag är inte säker på att det ska
            införas en lagstiftning bara om franchising utan det handlar kanske
            om en bredare lagstiftning. Men det är svårt att säga i dagens
            läge.
          </note>
          <note>
            Det finns väldigt många olika direktiv och det är svårt att specificera
            vad som ska finnas i denna lagstiftning.
          </note>
          <note>
            I den första motionen som behandlas specificerar man mycket noggrant
            vad som ska ingå i en ny lagstiftning. Det tycker vi är problematiskt.
          </note>
          <note>
            Orsaken till att man sköt upp beslutet tidigare var att man väntade
            på Unidroits fördrag för att se vilken modell som tillämpades
            där.
          </note>
          <note>
            Utifrån detta är utskottets ställningstagande att man ska överlåta
            till regeringen att se över möjligheterna att utreda om det behövs
            en lagstiftning på det här området.
          </note>
          <note>
            Man måste vara medveten om att det rör sig om ett avtal mellan
            två näringsidkare som ingåtts helt frivilligt. Självfallet måste
            den svagare parten skyddas, det är vi helt på det klara med. Det
            kan uppstå problem. Framför allt är det viktigt att man ser över
            avtalsrätten så att det inte blir andra konsekvenser i slutändan.
          </note>
          <note>
            I och med detta har utskottet ansett att det inte krävs några
            ytterligare åtgärder med anledning av motion L281. Man kommer
            att se över det hela på
          </note>
          <note>
            Regeringskansliet.
          </note>
          <note>
            Utskottet har uttalat detsamma när det gäller motionen om avtalsvillkor
            för näringsidkare. Denna motion har flera gånger varit uppe till
            behandling.
          </note>
          <note>
            Även i den frågan har det skett en omfattande remissbehandling.
            Utskottet anser att i samband med att man ser över möjligheterna
            att införa en lagstiftning franchising bör man knyta ihop dessa
            frågor för att skapa en lite bredare lagstiftning som ska skydda
            olika typer av näringsidkare.
          </note>
          <note>
            Anf. 24 YVONNE ANDERSSON (kd)
          </note>
          <note>
            replik:
          </note>
          <note>
            Fru talman! Jag tycker att Johan Löfstrands inlägg är väldigt
            intressant. Det är ju inte det som han säger som utskottet har
            föreslagit i betänkandet, utan det är ju det som både Vänsterpartiet
            och Kristdemokraterna vill ska ske.
          </note>
          <note>
            Att regeringen tidigare har angripit frågan och att den har remissbehandlats
            är inget försvar för att vi i lagutskottet eller riksdagen inte
            ska göra någonting.
          </note>
          <note>
            Om det kommer fram olika uppfattningar i en fråga under en remissbehandling
            är det om möjligt ännu viktigare att vi i riksdagen är tydliga
            med vad som behöver göras och att något behöver göras.
          </note>
          <note>
            Därför undrar jag fortfarande: Varför vill inte Socialdemokraterna
            att riksdagen ska ge regeringen till känna att en utredning ska
            tillsättas så att det blir tydligt vad beslutsfattarna i den här
            församlingen vill.
          </note>
          <note type="speaker">
            Anf. 25 JOHAN LÖFSTRAND (s) replik:
          </note>
          <note>
            Fru talman! I och med fördraget i Unidroit finns olika förslag.
            Å andra sidan finns kanske inte tillräckligt goda skäl för att
            införa lagstiftning. Man ska se över om det påverkar avtalsrätt
            och liknande. Jag menar att man ska låta regeringen se över huruvida
            det behövs. Sedan får man komma fram till om det behövs en lagstiftning
            eller inte.
          </note>
          <note>
            Anf. 26 YVONNE ANDERSSON (kd)
          </note>
          <note>
            replik:
          </note>
          <note>
            Fru talman! Varför blir inte det som sägs från talarstolen här
            i riksdagen om allt man tror att regeringen skulle behöva göra
            tydligt i betänkandet? Varför skriver ni inte det som vi har anfört,
            att vi vill ge regeringen till känna att det behövs en utredning
            om vilka åtgärder som behöver vidtas för att det ska bli jämbördiga
            förhållanden och bättre möjligheter för olika näringsidkare? Det
            skriver ni inte. Det är vad vi som har reserverat oss kräver.
          </note>
          <note>
            Fru talman! Jag förstår inte varför riksdagen och
          </note>
          <note>
            Socialdemokraterna inte vågar eller har lust att vara tydliga,
            om ni tycker att det behövs. Det är många grupper i samhället
            som tycker att det behövs en tydlighet från lagstiftarna i de
            här frågorna, för att komma till rätta med en rad problem i företagsamheten
            och för att det ska vara möjligt med ett skiljemannaförfarande,
            när det behövs, där alla kan delta på jämbördiga villkor.
          </note>
          <note type="speaker">
            Anf. 27 JOHAN LÖFSTRAND (s) replik:
          </note>
          <note>
            Fru talman! Jag är inte säker på att det behövs en lagstiftning.
            Det är vad vi säger. Vi säger att vi inte är säkra på att lagstiftningen
            behövs och att vi överlåter till regeringen att se om det finns
            en möjlighet och att utreda det. Det finns i dagsläget många franchisetagare
            som är ganska nöjda med sina avtal. De har oerhört bra avtal.
            De kanske i många fall skulle förlora mer på att det infördes
            lagstiftning om franchising. De kan vara rädda för att avtalslagen
            blir inskränkt på ett eller annat sätt. Det är ett problem. Därför
            ska man ta det lugnt och försiktigt i den här frågan.
          </note>
          <note type="speaker">
            Anf. 28 TASSO STAFILIDIS (v) replik:
          </note>
          <note>
            Fru talman! Johan Löfstrand säger att man ska ta det varligt,
            lugnt och försiktigt. Sedan säger han att han inte är säker på
            att det behövs någon lagstiftning på området. Han säger också
            att franchisetagarna kanske riskerar att förlora mer på det.
          </note>
          <note>
            Johan Löfstrand säger att remissvaren på de motioner som utskottet
            behandlade förra året spretade åt många olika håll. Jag vet inte
            riktigt vad han pratar om. Möjligen är det han som spretar åt
            olika håll. Det ställningstagande som Johan Löfstrand gör är att
            ta parti för de remissvar som kom in från Föreningen
          </note>
          <note>
            Svenskt Näringsliv och Svenska Handelskammarförbundet. Han ställer
            sig samtidigt helt emot det krav på lagstiftning som lämnades
            in av LO, Företagarnas
          </note>
          <note>
            Riksorganisation, Franchisetagarnas Riksorganisation, Handelsanställdas
            förbund och så vidare.
          </note>
          <note>
            Jag förstår inte på vilket sätt Johan Löfstrand menar att det
            spretar åt olika håll. Har ni från socialdemokratiskt håll tagit
            ställning till att det helt enkelt inte behövs någon lagstiftning?
            Är det vad som gör att ni inte är tydliga?
          </note>
          <note>
            Ni är inte tydliga, jag håller med Yvonne Andersson. I den text
            i betänkandet som ni har ställt er bakom står : "Enligt vad utskottet
            erfar avser man nu inom Regeringskansliet att utreda i vilken
            utsträckning en lag av det slag som tagits fram inom Unidroit
            bör införas i Sverige och hur den i så fall närmare bör vara utformad."
            Jag har inte hört något datum. Är det så att arbetet pågår? När
            kommer regeringen i så fall att göra det?
          </note>
          <note type="speaker">
            Anf. 29 JOHAN LÖFSTRAND (s) replik:
          </note>
          <note>
            Fru talman! Vi säger inte att vi inte vill införa en lagstiftning.
            Det finns näringsidkare som har råkat illa ut. Därför är det viktigt
            att skydda dem. Däremot tror jag att det är viktigt att se det
            ur flera olika perspektiv. Jag tror att det skulle vara fel att
            införa en lagstiftning som inriktar sig bara på franchising. Det
            skulle innebära att de utpekade franchisegivarna, som oftast skapar
            problemen, skulle hitta andra former för att bedriva sin verksamhet.
            Därför tror jag att en riktad lag mot franchising inte skulle
            lösa problemet.
          </note>
          <note>
            Det finns kanske andra lagar eller formuleringar som vore bättre.
          </note>
          <note>
            De som skapar stora problem, de som är i överordnad ställning
            och utnyttjar det gentemot franchisetagarna, kommer att hitta
            andra sätt och andra system. De kommer att sluta andra avtal för
            att kunna fortsätta utnyttja sin position. Därför tror vi att
            en lagstiftning rörande just franchising kanske inte är den rätta
            vägen. Man kanske ska ha en bredare lagstiftning.
          </note>
          <note type="speaker">
            Anf. 30 TASSO STAFILIDIS (v) replik:
          </note>
          <note>
            Fru talman! Jättebra, Johan Löfstrand! Otroligt bra! Men varför
            ger ni inte det uppdraget till regeringen? Det som Johan Löfstrand
            tar upp här är bra, att det kan finnas andra problem och så vidare.
            Men vi får inte glömma bort anledningen till att det behövs regleringar
            på detta område som gäller småföretagare i en utsatt situation.
            Anledningen är att det är ett speciellt läge att vara franchisetagare
            och franchisegivare. Den regleringen finns inte i övrig lagstiftning
            i
          </note>
          <note>
            Sverige i dag.
          </note>
          <note>
            Jag har tjatat på våra utskottsmöten om att vi ska vara noga
            och tydliga med vilka formuleringar vi ställer oss bakom och hur
            vi skriver våra betänkanden. Det här är ett typiskt exempel på
            hur det kan bli lite, för att inte säga mycket otydligt. I utskottets
            ställningstagande till motionen om franchising säger man att regeringen
            får ta fram en lagstiftning, om regeringen eventuellt kommer fram
            till att det skulle behövas. Sedan avslår man motionen. På nästa
            sida, där det andra spörsmålet behandlas, hänvisar man till att
            utskottet förutsätter att de synpunkter som redovisas i motionen
            uppmärksammas i samband med att regeringen överväger frågan om
            lagstiftning rörande franchising.
          </note>
          <note>
            Man har alltså redan tagit för givet att regeringen kommer att
            överväga frågan. Kan Johan Löfstrand garantera att regeringen
            kommer att överväga frågan om lagstiftning rörande franchising?
            När kommer det i så fall att ske?
          </note>
          <note type="speaker">
            Anf. 31 JOHAN LÖFSTRAND (s) replik:
          </note>
          <note>
            Herr talman! Jag kan nog garantera att man kommer att överväga
            huruvida man ska göra en utredning.
          </note>
          <note>
            Jag tror att det övervägandet kommer att ske snart;
          </note>
          <note>
            man gör det just nu.
          </note>
          <note>
            Anledningen till att skrivningen har kommit till är att det finns
            en del problem som man måste studera innan man kommer fram till
            om man ska utreda frågan och hur bred lagstiftningen ska bli.
            Det är det som jag tog upp tidigare. Bland annat är det viktigt
            att man på många håll inte inskränker avtalsfriheten för att företag
            inte ska hamna i dålig dager eller få det ännu svårare att utföra
            sin affärsmässiga verksamhet.
          </note>
          <note>
            Jag tog också upp förut att det här handlar om två näringsidkare
            som har gått in i ett avtal helt frivilligt.
          </note>
          <note>
            Den ena parten är inte underordnad från början. Det är viktigt
            att se att det är två jämbördiga parter från början som har ingått
            ett avtal frivilligt. Självklart ska man skydda parterna så länge
            det skapar fördelar och tillväxt i samhället. Men det kan också
            finnas tillfällen då det skapar låsningseffekter och ineffektivitet.
          </note>
          <note>
            Därför kan lagstiftningen ibland bli ett problem. Därför är det
            viktigt att överväga huruvida man ska utreda frågan om lagstiftning.
          </note>
          <note type="speaker">
            Anf. 32 BERTIL KJELLBERG (m):
          </note>
          <note>
            Herr talman! Det här betänkandet har fått en lite annorlunda
            allians. Jag instämmer i mycket av vad
          </note>
          <note>
            Johan Löfstrand har sagt. Det ligger mycket i det han säger om
            avtalsfriheten. Avtalsfriheten är ju en av grunderna för marknadsekonomin.
          </note>
          <note>
            Rätten att utan inblandning av andra träffa avtal mellan fristående
            parter är av yttersta vikt för ett välfungerande näringsliv. Lika
            viktigt för ett fungerande näringsliv är att parter som träffar
            ett avtal kan lita på att den andra parten håller avtalet. Lagstiftaren
            bör därför iaktta stor försiktighet både när man reglerar ett
            område eller när man gör det möjligt att i efterhand helt eller
            delvis underkänna ett avtal.
          </note>
          <note>
            Precis som Johan Löfstrand säger är franchisetagaren och franchisegivaren
            jämbördiga parter när de ingår avtalet. De gör det frivilligt.
            De har möjlighet att förhandla om avtalet. Därför ska vi som lagstiftare
            vara väldigt försiktiga när vi går in och gör någonting åt det.
          </note>
          <note>
            Jag har en viss förståelse för oron vad gäller franchising och
            bristen på balans som kan uppstå i efterhand. Men den bristen
            på balans kan ju också uppkomma i många andra sammanhang. Den
            lille företagaren är beroende av en stor kund för sina intäkter
            i företaget, och till skillnad från leverantören till det stora
            bolaget har franchisegivaren ett intresse av att det går bra för
            franchisetagaren eftersom han får betalt av franchisetagaren.
            Franchisegivarens inkomster kommer ju från franchisetagaren, och
            han är därmed beroende av att det fungerar bra.
          </note>
          <note>
            Jag vill påstå att vi i Sverige har en brist i vår rättsliga
            tradition. När vi sluter avtal gör vi det ofta mycket hastigt,
            och vi förhandlar sällan om innehållet i avtalet. Vi lägger till
            och drar ifrån lite hur som helst när vi förhandlar och tror att
            det vi har sagt under förhandlingen också är det som vi har avtalat
            om.
          </note>
          <note>
            Ofta tror vi att vi kan lösa saker i efterhand. Det är när vi
            träffar avtalet som vi måste tänkta igenom vad som kan hända när
            vi är oense. Om man inte kan göra det själv bör man låta en expert
            granska avtalet.
          </note>
          <note>
            Som vi har hört här har det inom franchiseområdet pågått ett
            internationellt arbete med en modellag.
          </note>
          <note>
            Den kom i september. Vi vet att det också har förekommit en självsanering
            i branschen. Där finns nu uppföranderegler och en etisk nämnd.
            Vid förra riksmötet behandlades liknande motioner och det gjordes,
            som vi har hört, en rejäl remissrunda. Man kom då fram till att
            det inte fanns tillräckliga skäl för en lagreglering.
          </note>
          <note>
            Vi moderater är villiga att avvakta det arbete som pågår i Justitiedepartementet,
            där man bereder frågan om en eventuell lagstiftning. Jag tycker
            att Johan
          </note>
          <note>
            Löfstrand har en poäng när han ställer frågan om lagstiftningen
            bara ska gälla franchising eller även andra områden. Det är viktigt
            att det från branschen finns ett starkt tryck på en lagreglering
            innan vi lagstiftar om det. I annat fall bör vi avvakta.
          </note>
          <note>
            Herr talman! Vad gäller frågan om avtalsvillkor mellan näringsidkare
            inriktar sig motionären främst på det faktum att det i kommersiella
            avtal ofta finns en skiljeklausul för tvistlösning. För en småföretagare
            kan förvisso ett skiljeförfarande vara en kostsam process, och
            inte alltför sällan tvingas en småföretagare att avstå från att
            få sin sak prövad. Ett av skälen till att skiljeklausuler skrivs
            in i kommersiella avtal är att tvistlösningen vid de allmänna
            domstolarna ofta tar lång tid och sker i offentlighet.
          </note>
          <note>
            Jag tror att med en bättre fungerande och snabbare tvistlösning
            vid de allmänna domstolarna skulle efterfrågan på skiljeklausuler
            minska. Det pågår också inom de olika skiljeinstituten en utveckling
            där man försöker få fram enklare modeller för tvistlösning, och
            att förfarandet också ska bli snabbare och billigare. Jag tror
            att vi ska låta näringslivet självt ta hand om den frågan.
          </note>
          <note>
            Slutligen, herr talman, gäller det frågan om domstolarnas ovilja
            att jämka avtal med tillämpning av
          </note>
          <note>
            36 § avtalslagen. Jag tror att det beror på att domstolarna vill
            hävda den för juridiken så viktiga principen att avtal ska hållas.
            Det är endast i ytterst speciella fall som jämkning ska ske. Det
            tror jag är en bra princip också till skydd för den svagare parten.
          </note>
          <note>
            Anf. 33 YVONNE ANDERSSON (kd)
          </note>
          <note>
            replik:
          </note>
          <note>
            Herr talman! Bertil Kjellberg säger att han tycker att näringslivet
            självt ska ta hand om de problem som kan uppstå i samband med
            en meningsskiljaktighet mellan näringsidkare. I dag är det de
            facto ett problem i näringslivet när ett mindre företag kommer
            i konflikt med ett större företag eller en koncern.
          </note>
          <note>
            Jag kan inte riktigt förstå att inte Moderata samlingspartiet,
            som i ur och skur har hävdat vikten av företagsamhet, bra företagsklimat
            och trygga villkor för företagarna, kan ställa upp på att regeringen
            gör en utredning som visar vilka möjligheter det bör finnas för
            de små näringsidkarna att få möjlighet till ett skiljedomsförfarande
            eller kunna få hjälp så att de på jämbördiga villkor kan mötas
            i en sådan process.
          </note>
          <note>
            Jag tycker att detta är märkligt och motstridigt jämfört med
            de uppfattningar som Moderata samlingspartiet tidigare haft när
            det gäller företagande.
          </note>
          <note type="speaker">
            Anf. 34 BERTIL KJELLBERG (m) replik:
          </note>
          <note>
            Herr talman! Det finns alltid en fara när vi som lagstiftare
            tror att vi kan reglera och styra och ställa.
          </note>
          <note>
            Näringslivet är mångfacetterat, och jag tror att det är viktigt
            att vi låter olika modeller för tvistlösning växa upp i samhället.
            Det finns nämligen inte endast en modell som är bra, utan det
            finns många modeller som kan fungera. Vi har de allmänna domstolarna,
            där man också har tvistlösning mellan företagare, och vi har skiljeinstitutet
            som är under utveckling. Det finns något som heter Göteborgsmodellen,
            där man har en annan, mycket enklare och snabbare, lösning.
          </note>
          <note>
            Det tror jag är mycket bättre än att vi som lagstiftare ska reglera
            hur det här ska fungera.
          </note>
          <note>
            Anf. 35 YVONNE ANDERSSON (kd)
          </note>
          <note>
            replik:
          </note>
          <note>
            Herr talman! Jag håller med om att det finns reglerat i dag,
            men de regler som finns har i första hand visat sig vara ett stöd
            och en hjälp för medelstora och framför allt stora företag. När
            dessa regler nu under en längre tid har gällt i praktiken visar
            det sig att småföretagarna drar det kortaste strået.
          </note>
          <note>
            Vi vill att småföretagarna ska få modeller som passar dem. Kanske
            kan man anpassa denna stora modell till småföretagare, eller också
            kan man hitta en helt ny modell. Det står vi öppna för.
          </note>
          <note>
            Vad vill Kristdemokraterna? Jo, vi vill hitta modeller som stöder
            och hjälper också småföretagarna när problem uppstår. Det var
            det vi ville att regeringen skulle se över och utreda. Jag förstår
            inte hur man kan slå bort det med att säga att just den delen
            får näringslivet klara självt. Staten har ju reglerat så mycket
            för större företag. Varför ska vi inte i så fall ge samma stöd,
            och kanske ett ännu bättre stöd, åt små företagare?
          </note>
          <note type="speaker">
            Anf. 36 BERTIL KJELLBERG (m) replik:
          </note>
          <note>
            Herr talman! Jag tror ju inte att staten har reglerat för stora
            företag, utan staten har infört generella regler för konfliktlösning
            i samhället. Brister i de allmänna domstolarna har gjort att näringslivet
            hittat kompletterande lösningar.
          </note>
          <note>
            Jag har i mitt civila yrke ofta avrått småföretagare att ingå
            avtal med skiljeklausuler. Det händer ju. Man har också där en
            möjlighet att reglera. Men att vi som lagstiftare ska gå in och
            förbjuda - det är vad det måste bli fråga om - eller på annat
            sätt reglera hur folk träffar avtal menar jag är felaktigt.
          </note>
          <note type="speaker">
            Anf. 37 MARTIN ANDREASSON (fp):
          </note>
          <note>
            Herr talman! Jag ska till att börja med yrka bifall till utskottets
            förslag i lagutskottets betänkande 4. Jag ska nu uppehålla mig
            kring frågan om franchising med anledning av det särskilda yttrande
            som bland annat Folkpartiet liberalerna står bakom.
          </note>
          <note>
            Franchising är en mycket positiv företeelse och en viktig del
            av företagsamheten och näringslivet i Sverige. De senaste siffrorna
            som finns om utbredningen av franchiseförhållanden är från 1997,
            så siffrorna är inte helt färska. Men jag vill ändå fästa kammarens
            uppmärksamhet på dem.
          </note>
          <note>
            Franchiseföretag omsätter i dag enligt den senast tillgängliga
            statistiken nästan 100 miljarder kronor årligen. Det är en bransch
            där 80 000 personer och mer därtill är sysselsatta. Den har färre
            konkurser än i övriga delen av näringslivet, och franchiseföretagen
            har en högre överlevnadsfrekvens än andra nystartade företag.
            Inte minst intressant är att det också är betydligt fler kvinnliga
            företagare inom franchiseförhållanden än inom det övriga näringslivet,
            vilket jag tycker är viktigt att uppmärksamma.
          </note>
          <note>
            Ändå är detta en mycket speciell form av rättslig relation mellan
            två näringsidkare. Det är en relation där den ene binder upp sig
            i ett mycket specifikt rättsligt förhållande till en annan part
            som vanligen är främsta eller rentav enda leverantören för den
            verksamhet man kommer att ägna sig åt. I de allra flesta fall
            fungerar detta mycket bra. Men det finns undantag där vi inom
            Folkpartiet menar att franchisetagaren har hamnat i en alltför
            underlägsen ställning i förhållande till franchisegivaren.
          </note>
          <note>
            Vi menar därför att det behövs någon form av minimiskydd i lagen
            mot avtalsvillkor som är alltför ensidigt utformade till nackdel
            för franchisetagaren i denna rättsliga relation. De praktiska
            konsekvenserna av en sådan lag skulle för de allra flesta bli
            obefintliga. De flesta franchisetagare och franchisegivare arbetar
            under avtalsförhållanden som fungerar mycket bra och där de avtalsvillkor
            som denna lagstiftning tar syfte på inte föreligger. Men i en
            situation där en franchisetagare är i ett alldeles för stort rättsligt
            underläge i förhållande till franchisegivaren skulle en lag kunna
            ge ett viss minimiskydd att luta sig emot.
          </note>
          <note>
            Vad som har hänt sedan kammaren senast diskuterade denna fråga
            är att Unidroit har tagit fram en modellag som enskilda länder
            kan använda för att ha om underlag för nationell lagstiftning.
            Vi menar att regeringen nu bör noga studera Unidroits förslag
            och se om man kan använda det som grund för att konstruera en
            svensk lagstiftning för den här typen av avtalsförhållanden.
          </note>
          <note>
            Vi kommer därför att följa denna fråga noga men tycker att regeringen
            bör få tid att arbeta med saken.
          </note>
          <note>
            Vi ser fram emot en beredning där man kan få någon form av lagstiftning
            på detta område på näringsfrihetens och avtalsfrihetens grund.
          </note>
          <note type="speaker">
            Anf. 38 VIVIANN GERDIN (c):
          </note>
          <note>
            Herr talman och övriga! Jag vill först säga att vi från Centerpartiets
            sida inte har någon avvikande åsikt, utan vi instämmer i utskottets
            ställningstagande.
          </note>
          <note>
            Det är bra att regeringen uppmärksammar frågan och att man tittar
            på och utreder vilka villkor som franchisetagaren lever under
            och konsekvenserna. Detta säger jag enbart utifrån ett småföretagarperspektiv.
          </note>
          <note>
            Det är viktigt just för småföretagarna att underlätta och göra
            det tydligare samt att se över hur ett minimiskydd ska utformas.
          </note>
          <note>
            Vi vet också att i takt med att vi har alltfler internationella
            kontakter kan franchisingsamverkan komma att öka. Nu kanske någon
            tycker att det är upp till var och en att själv bedöma och avgöra
            vilken överenskommelse man ska träffa. Visst är det så. Men jag
            tycker fortfarande att det är viktigt att man har någon form av
            minimiskydd för småföretagen med tanke på hans möjligheter att
            själva sätta sig in i mycket omfattande regelverk.
          </note>
          <note>
            Det är också positivt att se att det i uppdraget ingår att bedöma
            om ytterligare åtgärder behövs. Den diskussion som nu varit visar
            på att vi tolkar texterna och skrivningarna i betänkandet lite
            olika. Här säger man att det inte skulle komma någon utredning
            till stånd. Det står både och i betänkandet, och det får man väga.
          </note>
          <note>
            På s. 6 står det att utskottet har erfarit att man inom Regeringskansliet
            ska utreda i vilken utsträckning man behöver lagen. Sedan står
            det dessutom att man i uppdraget ska bedöma behov av ytterligare
            åtgärder. Det har kommit så långt på väg att det finns ett uppdrag.
            Då är det klokt att man först utreder så att man vet vad det är
            man ska lägga fram förslag om.
          </note>
          <note>
            Därför har vi inte någon reservation, utan vi har ett särskilt
            yttrande. Där står det att vi ska avvakta resultatet av det aviserade
            arbetet. Jag har inte mer att orda om det än att vi ska se till
            att utredningen kommer till stånd.
          </note>
          <note type="speaker">
            Anf. 39 GUSTAV FRIDOLIN (mp):
          </note>
          <note>
            Herr talman! För oss miljöpartister handlar småföretagande i
            grunden om ideologi. Det handlar om den lilla människans möjlighet
            att utveckla en idé, kämpa för en sak man tror på eller verkställa
            något som man vill ha gjort i sitt liv. Utifrån detta ideologiska
            perspektiv kan man alltid på ett rent ideologiskt plan ha en kritik
            mot franchiseverksamhet. Men det är inte svårt att se att det
            är just franchiseföretagsamhet som ger många människor möjligheten
            att starta och driva företag. Därför bör man också se till att
            dessa människor får vissa lagliga rättigheter i sin avtalsverksamhet.
          </note>
          <note>
            Miljöpartiets ståndpunkt är mot bakgrund av det att Sverige bör
            ansluta sig till de länder inom EU, som Spanien och Frankrike,
            som har en lagstiftning om franchiseverksamheten. Vi anser att
            en lagstiftning ska vara till franchisetagarens förmån. Den bör
            innehålla förhandlingsrätt för franchisetagaren och informationsskyldighet
            för franchisegivaren. Den bör också innehålla klara och tydliga
            regler om hur man går till väga vid uppsägning av avtal.
          </note>
          <note>
            Inom Unidroit har vi, som vi också hört i debatten, tagit fram
            en modellagstiftning. Sverige bör noga titta närmare på den modellagstiftningen.
            Vi skulle kunna ha nöjt oss med ett konstaterande, som görs av
            flera borgerliga partier i ett särskilt yttrande. Men eftersom
            frågan har varit beredd tidigare flera gångar och härstammar mycket
            från en utredning som kom så tidigt som 1987 känner vi att riksdagen
            nu bör ta ett avgörande steg och ge ett tillkännagivande till
            regeringen om behovet av en lag och också ge några infallsvinklar
            om vad en sådan lag bör innehålla.
          </note>
          <note>
            Därför yrkar jag å Miljöpartiets vägnar bifall till reservation
            1 till betänkandet.
          </note>
          <note>
            Herr talman! Vad gäller reservation 2 finns det också i den delar
            som bygger på samma grund som jag tidigare redovisat. Det handlar
            om att ge småföretagare som sitter i en underlägsen position vissa
            rättigheter specifikt när det gäller skiljeklausuler.
          </note>
          <note>
            Skiljeklausuler har ofta blivit en kostsam juridisk process för
            många företag. För ett större företag är en sådan process inte
            så pass farlig att den undergräver möjligheterna till framtida
            näringsverksamhet. Men som ni vet är situationen en annan för
            småföretag.
          </note>
          <note>
            Därför yrkar vi bifall också till reservation 2.
          </note>
          <note>
            En lagstiftares skyldighet är oftast att hjälpa den som är en
            underlägsen part, också när det gäller avtalsskrivningar och tecknande
            av avtal. Därför yrkar vi bifall till båda reservationerna.
          </note>
          <note type="speaker">
            Anf. 40 RAIMO PÄRSSINEN (s):
          </note>
          <note>
            Herr talman! Det senaste inlägget från Gustav
          </note>
          <note>
            Fridolin är intressant. Om Miljöpartiet står på den svaga partens
            sida så kan man ju fråga sig varför inte
          </note>
          <note>
            Gustav Fridolin lever upp till det som han har sagt i en tidningsartikel
            om att arbetsrätten borde se lika ut i små företag och i stora
            företag.
          </note>
          <note>
            Debatten i dag pendlar alltifrån ett krav på minimilagstiftning
            eller ett krav på att man kan gå in och ge större möjligheter
            till jämkning i avtalslagen till att försvara småföretagarna och
            deras villkor.
          </note>
          <note>
            Tasso Stafilidis från Vänsterpartiet har stått upp här och dragit
            sin lans för detta. Men en sak har han inte nämnt, och det är
            något som ingår i vårt sätt att se på saken och i vårt samarbete
            med Regeringskansliet: Var hamnar de anställda i franchiseavtalen?
            Därför menar vi att frågan ska ses principiellt och lite större.
            Det är ungefär samma åsikt som LO har avgett i sitt remissyttrande.
            Det finns ju företag som har fört in denna form i sin koncern
            just därför att det påverkar den andra lagstiftningen som finns
            kring de anställda. Det påverkar arbetsrätten. Det påverkar lagstiftning
            kring arbetsmiljön. De här frågorna bör ses i ett sammanhang.
          </note>
          <note>
            Lagutskottet har haft en hearing med franchiseföreningar och
            olika företag som finns på det här området och som har de här
            samverkansformerna. Där uttalade man sig specifikt så här: Ja,
            ja - om ni hittar en lagstiftning där ni försöker begränsa formerna,
            det vill säga avtalsfriheten, för just franchising så finns det
            andra samverkansformer som vi kan gå in på!
          </note>
          <note>
            Därför anser vi från socialdemokratiskt håll att frågan är komplex.
            Man måste bygga in fler aspekter i det hela så att det inte bara
            handlar om jämkning i avtalslagen och inte bara om ett förhållande
            mellan två näringsidkare. Det är därför som vi säger i betänkandet
            att regeringen ska fortsätta att överväga på vilket sätt detta
            ska ske. Jag är precis som mina kamrater i lagutskottet övertygad
            om att det hela kommer att landa i en utredning så småningom.
            Men då ska utredningsuppdraget vara väl definierat, och man ska
            ta ett större helhetsgrepp.
          </note>
          <note type="speaker">
            Anf. 41 GUSTAV FRIDOLIN (mp) replik:
          </note>
          <note>
            Herr talman! Jag tycker att Raimo Pärssinen har dåligt förtroende
            för sin regering. Å ena sidan säger han att det behövs en lagstiftning,
            och att det behövs någon form av lagstiftning som skyddar de parter
            som kan bli underlägsna. Å andra sidan säger han att frågan är
            så komplex så att den behöver utredas mer, och att vi därför inte
            ska ge ett utredningsdirektiv till regeringen som ska komma fram
            till att en lagstiftning ska bli så bra som möjligt. Jag tror
            inte att det är något positivt att ge vika för presumtiva lagbrytare
            eller företagare som vill undvika de lagar som riksdagen stiftar.
            Inom olika företagsverksamheter behövs det lagstiftning - och
            i det här fallet en lagstiftning som skyddar den svagare parten.
          </note>
          <note>
            Slutligen vill jag angående min inställning till arbetsrätten
            säga att jag flera gånger i den här kammaren har beklagat mitt
            partis inställning. Jag fortsätter att göra det, och jag arbetar
            aktivt i mitt parti för att ändra inställningen. Jag skulle önska
            att Raimo snarare stödde mig än var stöddig mot mig.
          </note>
          <note type="speaker">
            Anf. 42 RAIMO PÄRSSINEN (s) replik:
          </note>
          <note>
            Herr talman! Tack för det sista uttalandet, Gustav
          </note>
          <note>
            Fridolin! Jag är helt beredd att tillsammans med mina kamrater
            i partiet stödja dig. I frågan om hur arbetsrätten ska se ut i
            företag med tio anställda eller mindre så hänger det ju på en
            röst! Du är varmt välkommen, och vi ger dig vårt varma stöd när
            det hela kommer till avgörande i kammaren.
          </note>
          <note>
            Vi är inte på något vis för att det ska tillåtas att man behandlar
            en svagare part fel. Tvärtom säger jag att vår principiella syn
            är att det finns fler saker som ska vävas in i detta. Det handlar
            inte enbart om franchising, och det handlar inte enbart om avtalslagen
            utan det handlar om andra saker som franchising och avtalslag
            påverkar. Det måste ses i en helhet. Det är därför jag och andra
            delar LO:s principiella syn på detta.
          </note>
          <note type="speaker">
            Anf. 43 GUSTAV FRIDOLIN (mp) replik:
          </note>
          <note>
            Herr talman! När det gäller arbetsrätten så hoppas jag att Socialdemokraterna
            också stöder mig när jag säger att jag ska arbeta för detta internt
            i partiet. Arbetsrätten ska inte hänga på hattiga förhållanden
            i kammaren, utan på en stabil majoritet. Jag tror att det är det
            bästa sättet att nå framåt. Jag tror också att det bästa sättet
            att nå framåt är att Socialdemokraterna ställer sig bakom flera
            krav på förstärkning av arbetsrätten, som mitt parti står för.
            Det gäller till exempel att föräldraledighet inte ska få användas
            som uppsägningstid under några förhållanden.
          </note>
          <note>
            Vad gäller den fråga som vi debatterar här i kammaren i dag så
            är jag glad för klargörandet om att man inte ska behandla en svagare
            part fel. Men jag förstår återigen inte varför ni inte ställer
            er bakom att det blir en utredning till regeringen och ser till
            att man får den lagstiftningen. Det finns ju, precis som
          </note>
          <note>
            Johan Löfstrand sade i sitt inlägg, flera som har råkat illa
            ut. Då kan man inte vänta och ta det varsamt, lugnt och försiktigt
            utan då måste man gå fram ganska fort.
          </note>
          <note type="speaker">
            Anf. 44 RAIMO PÄRSSINEN (s) replik:
          </note>
          <note>
            Herr talman! Återigen hälsar vi Gustav Fridolin varmt välkommen
            till arbetet med att förstärka arbetsrätten. Den har många hål.
            Jag ser fram emot en konstruktiv diskussion, och detta kan komma
            till sin lösning här i kammaren. Skulle vi vinna de här frågorna
            med en röst, Gustav Fridolin, så håller det mandatperioden ut.
            Sedan kan vi också gå till val på de frågorna!
          </note>
          <note>
            Det är i stort sett så som Martin Andreasson sade om franchising
            - det fungerar i regel bra. Senast i onsdags träffade jag företagare
            från Gävleborg och ställde specifika frågor om franchising. De
            sade att det inte hade kommit till deras kännedom att det har
            fungerat dåligt. Sedan finns det ju, precis som Gustav
          </note>
          <note>
            Fridolin säger, fall där det fungerar riktigt dåligt. Vi kommer
            så småningom att landa i en utredning, men då tar den ett större
            grepp än vad till exempel Tasso
          </note>
          <note>
            Stafilidis eller Yvonne Andersson har krävt från denna talarstol.
          </note>
          <note type="speaker">
            Anf. 45 TASSO STAFILIDIS (v) replik:
          </note>
          <note>
            Herr talman! Det är intressant att lyssna på Raimo
          </note>
          <note>
            Pärssinen. Om allt det som han har talat om här i kammaren i
            dag hade funnits med i utskottets betänkande - i alla fall ett
            uns av det - så hade jag kanske haft förståelse för Socialdemokraternas
            ställningstagande. Men allt det som Raimo Pärssinen lyfter fram
            här är ju nyheter. Det finns ingenting i betänkandet som talar
            om att man tänker ta ett bredare grepp, att man tänker lyfta in
            arbetsförhållanden och arbetstagarnas rättigheter och så vidare.
            Det finns inte ett ord om det! Är det därför Socialdemokraterna
            väljer att ytterligare vänta så kan jag förvisso ha förståelse
            för det.
          </note>
          <note>
            Det finns en sak som jag tycker att Raimo Pärssinen ska klara
            ut här, för det lyckades inte Johan Löfstrand göra. Det gäller
            just det här utredningsuppdraget. Finns det ett utredningsuppdrag?
            Det är min fråga. Har någon gett någon ett uppdrag att utreda
            detta i Regeringskansliet i dag?
          </note>
          <note type="speaker">
            Anf. 46 RAIMO PÄRSSINEN (s) replik:
          </note>
          <note>
            Herr talman! Låt mig först svara på frågan. Lagutskottet har
            inte gett något utredningsuppdrag. Det har vi inte skrivit in
            i texterna heller. Men däremot är svaret från Regeringskansliet
            att man ytterligare bereder den här frågan.
          </note>
          <note>
            Tasso Stafilidis vill importera en lagstiftning som redan finns
            på andra håll. Han vill att man ska titta på detta och sätta in
            det här. Vad vi vill tillföra är den bredare synen på hur man
            ska kunna lösa de här frågorna. Varför ska man hasta? Varför inte
            titta mer principiellt på de här frågorna? Det finns olika samverkansformer
            som tränger sig på i samhället som gör att avsikten med den tidigare
            lagstiftningen, som finns till för att skydda en svagare part,
            mer och mer försämras eller förändras.
          </note>
          <note>
            Jag är helt övertygad om att Tasso Stafilidis med glädje kommer
            att gå in i detta arbete tillsammans med oss övriga i lagutskottet.
          </note>
          <note type="speaker">
            Anf. 47 TASSO STAFILIDIS (v) replik:
          </note>
          <note>
            Herr talman! Det råder ingen tvekan om att Raimo
          </note>
          <note>
            Pärssinen inte svarar på den fråga jag ställer. Jag vet ju att
            lagutskottet inte har gett något uppdrag. Det är det jag kritiserar.
            Men frågan är: Finns det någon i regeringen, i Justitiedepartementet,
            som har gett någon i uppdrag att se över detta, det vill säga
            det som står här i betänkandet?
          </note>
          <note>
            Det är trots allt så att flera partier i utskottet har valt att
            lämna ett särskilt yttrande på grund av att de tar för givet att
            det finns ett uppdrag. Det står till och med på s. 6 i betänkandet:
            "I uppdraget kommer även att ingå att bedöma behovet av ytterligare
            åtgärder för att stärka franchisetagarnas ställning."
          </note>
          <note>
            Men enligt min mening existerar inte ett sådant uppdrag.
          </note>
          <note>
            Vänsterpartiet och Socialdemokraterna är väldigt överens i frågan
            om arbetsrätten. Vänsterpartiet vill ju till och med ha en ännu
            starkare arbetsrätt än den vi har nu med den försvagning som Socialdemokraterna
            har stått för under framför allt den förra mandatperioden.
          </note>
          <note>
            Eftersom detta är så viktigt vill jag än en gång säga till Raimo
            Pärssinen att anledningen till att vi har reserverat oss är att
            vi tycker att texten i utskottets betänkande är otydlig. Den talar
            inte om att det ska göras en utredning. Vi vill inte importera
            någon lag.
          </note>
          <note>
            Arbetstagarnas rättigheter är självfallet oerhört viktiga, men
            det är ingenting som behandlas inom det här området. Det finns
            inte heller inom vårt beredningsområde. Där finns det ingen tvekan
            om Vänsterpartiets ställningstagande. Men vi vill att regeringen
            sätter i gång och jobbar med detta och kommer med ett förslag.
            Det är det enda vi har krävt. Därför valde vi att reservera oss
            eftersom utskottets text är så otydlig.
          </note>
          <note type="speaker">
            Anf. 48 RAIMO PÄRSSINEN (s) replik:
          </note>
          <note>
            Herr talman! Jag vill säga till Tasso Stafilidis att vi är överens
            om väldigt mycket i arbetsrätten, men vi är inte överens om allt.
            Så är det. Vi är två olika partier.
          </note>
          <note>
            Låt mig sedan gå över till det här uppdraget. Det arbetet påbörjas
            inom Regeringskansliet. Den förra frågan var om det fanns ett
            uppdrag som lagutskottet hade gett skriftligt i betänkandet till
            Regeringskansliet. Där har man svarat, och det skriver vi också
            i texten, att det arbetet påbörjas nu. Det är klart att det finns
            ett uppdrag som är givet där. Men det är inte givet formellt från
            utskottet med ett tillkännagivande.
          </note>
          <note>
            Vi får fortsätta att samverka i framtiden, Tasso
          </note>
          <note>
            Stafilidis, för att kunna ta det här helhetsgreppet. Det gläder
            mig att ni ställer upp på det så att det inte enbart handlar om
            antingen franchising eller avtalslagen och ingenting mer. Vi måste
            se mer principiellt på de här frågorna.
          </note>
          <note>
            Anf. 49 YVONNE ANDERSSON (kd)
          </note>
          <note>
            replik:
          </note>
          <note>
            Herr talman! Det här blir alltmer förvirrat. Vi har betonat viktiga
            frågor för de små företagen och olika näringsidkare i den här
            debatten och i det här betänkandet. I argumentationen i betänkandet
            hänvisar utskottet i den frågan till det arbete som genomförs
            i
          </note>
          <note>
            Regeringskansliet i samband med franchising. När man går tillbaka
            till det som skrivs i betänkandet om franchising erfar utskottet
            att Regeringskansliet ska göra något. Det finns inget uppdrag
            från lagutskottet, utan man ska komma på att man ska göra något
            här.
          </note>
          <note>
            Nu får vi helt plötsligt veta av Raimo Pärssinen att det inte
            finns något uppdrag givet härifrån och det finns inget tydligt
            uppdrag från Justitiedepartementet och ministern. Frågan är fullständigt
            naturlig: Vilka i
          </note>
          <note>
            Regeringskansliet säger att detta uppdrag pågår? Jag menar att
            därmed faller hela lagutskottets argumentation i det här betänkandet.
            Jag kan fortfarande inte begripa, herr talman, varför inte utskottet
            då kan ställa sig bakom att tala om att en utredning bör göras.
            Det finns alltså fem steg som leder till att det egentligen inte
            finns någon argumentation i betänkandet som med säkerhet är hållbar.
            Både Johan och
          </note>
          <note>
            Raimo står här och talar om vikten av att det här sker.
          </note>
          <note>
            Varför ger ni då inte utredningsuppdraget till regeringen?
          </note>
          <note type="speaker">
            Anf. 50 RAIMO PÄRSSINEN (s) replik:
          </note>
          <note>
            Herr talman! Jag har precis svarat på de frågor som Tasso Stafilidis
            ställde till mig. Jag vet inte hur
          </note>
          <note>
            Yvonne Andersson läser i betänkandet. Det står att vi erfar att
            man arbetar med den fråga som vi vill att man ska arbeta med.
            Man ser alltså över detta i ett större sammanhang. Det borde vara
            tillfyllest även för
          </note>
          <note>
            Yvonne Andersson. Det finns inga tveksamheter där.
          </note>
          <note>
            Tasso Stafilidis frågade mig om det direkta uppdraget som jag
            tolkade som ett tillkännagivande från utskottet. Det vet vi att
            det inte står något om i betänkandet. Men däremot framgår det
            i texten att man jobbar med den här frågan i Regeringskansliet.
            För mig finns det inga otydligheter, Yvonne Andersson.
          </note>
          <note>
            Anf. 51 YVONNE ANDERSSON (kd)
          </note>
          <note>
            replik:
          </note>
          <note>
            Herr talman! På s. 8 i betänkandet står det:
          </note>
          <note>
            "Utskottet förutsätter att de synpunkter som redovisas i motionen
            uppmärksammas i samband med att regeringen överväger frågan om
            lagstiftning rörande franschising."
          </note>
          <note>
            Vad säger då utskottet i frågan rörande franchising? I mitten
            på s. 6 står det: "Enligt vad utskottet erfarit avser man nu inom
            Regeringskansliet att utreda i vilken utsträckning en lag av det
            slag som tagits fram inom Unidroit bör införas i Sverige och hur
            den i så fall närmare bör vara utformad."
          </note>
          <note>
            Det är vad som står. Där står inte att det finns direktiv. Där
            står inte att detta ska göras. Likväl argumenterar Socialdemokraternas
            talesmän här i kammaren för att det finns ett uppdrag givet och
            att man utgår ifrån att man tar upp de här frågorna i det uppdraget.
          </note>
          <note>
            Nu har jag läst innantill i betänkandetexten. Var och en som
            vill kan ta reda på vad som står där. Då märks detta. Frågan kvarstår.
            Om vi nu är överens om att vi behöver utreda den här frågan, varför
            vågar ni då inte ge regeringen detta till känna?
          </note>
          <note type="speaker">
            Anf. 52 RAIMO PÄRSSINEN (s) replik:
          </note>
          <note>
            Herr talman! Vi är överens om att Regeringskansliet ska fortsätta
            att jobba i den här frågan och göra en översyn. Det är precis
            det vi är överens om, Yvonne
          </note>
          <note>
            Andersson. När man har samlat in olika synpunkter för att skaffa
            sig en ordentlig helhetsbild av det hela kan man komma tillbaka
            och säga att vi ska tillsätta en utredning, men vi är inte där
            riktigt än eftersom det fortsatta arbetet pågår i Regeringskansliet.
          </note>
          <note>
            Det Yvonne Andersson säger nu är att vi ska säga till att det
            ska bli en utredning. Vi vet att det kommer en utredning så småningom,
            men nu samlar man in detta. Det framgår av texten i betänkandet
            att det här arbetet pågår. Det borde vara tillfyllest även för
          </note>
          <note>
            Yvonne Andersson.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            7 § Insolvensrättsliga frågor
          </note>
          <note>
            Föredrogs lagutskottets betänkande 2002/03:LU6
          </note>
          <note>
            Insolvensrättsliga frågor.
          </note>
          <note type="speaker">
            Anf. 53 BERTIL KJELLBERG (m):
          </note>
          <note>
            Herr talman! Inledningsvis yrkar jag bifall till reservationen
            under punkten 2 i betänkandet.
          </note>
          <note>
            Anne-Marie Pålsson har i motion L241 angående skuldsaneringslagen
            föreslagit att den som bedriver näringsverksamhet i ökad utsträckning
            ska få möjligheter till skuldsanering. Det är i dag svårt för
            en rörelseidkare som bedriver näringsverksamhet av någon större
            omfattning att få skuldsanering. Enligt den svenska skuldsaneringslagen
            tas i huvudsak sociala hänsyn när beslut fattas om skuldsanering,
            men motionären vill att man ska väga in även ekonomiska effektivitetssynpunkter.
          </note>
          <note>
            Den svenska skuldsaneringslagen är i ett internationellt perspektiv
            mycket restriktiv. Till exempel i
          </note>
          <note>
            USA har man en betydligt liberalare inställning till skuldsanering.
            Det är ju så att många som har drivit mindre aktiebolag har tvingats
            gå i personlig borgen för aktiebolagets skulder. Det innebär exempelvis
            att om bolaget går i konkurs måste en sådan person infria borgensåtagandet.
            Han har därefter små möjligheter att driva näringsverksamhet i
            framtiden. I praktiken har vederbörande näringsförbud eller är
            hänvisad till svartjobb.
          </note>
          <note>
            Den nuvarande skuldsaneringslagens synsätt bidrar inte till att
            ta till vara alla de goda entreprenörer som finns i samhället
            men som kanske har misslyckats. Det har här i kammaren i dag talats
            om vikten av att vi har småföretagare och om hur betydelsefullt
            det är att slå vakt om dem, men det är tydligen få som vill göra
            det när det har gått riktigt illa.
          </note>
          <note>
            Vi moderater anser att vi inte har tillräckliga kunskaper för
            att helt biträda eller avvisa motionärens förslag. Med hänsyn
            till att regeringen så sent som i november 2002 tillsatt en särskild
            utredare som har i uppdrag att utreda skuldsaneringslagen anser
            vi det dock vara skäligt att denne får i uppgift att även pröva
            frågan om skuldsanering för näringsidkare.
          </note>
          <note type="speaker">
            Anf. 54 NICLAS LINDBERG (s):
          </note>
          <note>
            Herr talman! Till att börja med yrkar jag bifall till förslagen
            i lagutskottets betänkande.
          </note>
          <note>
            Av betänkandet framgår att utskottet välkomnar det arbete med
            en översyn av skuldsaneringslagen som nu har påbörjats i enlighet
            med utskottets tidigare uttryckta önskan och regeringens direktiv.
            Skuldsaneringslagens intention, att utgöra en hjälp för enskilda
            vid en övermäktig skuldsättning, är nu som tidigare viktig. Sedan
            lagen trädde i kraft 1994 har dock kritik riktats mot bland annat
            långa handläggningstider och oklar rollfördelning mellan kommunerna
            och kronofogdemyndigheterna.
          </note>
          <note>
            Den utredare som regeringen nu tillsatt ska därför utifrån sin
            utvärdering bedöma om det nuvarande systemet för skuldsanering
            är ändamålsenligt utifrån lagens syften eller om systemet bör
            ändras i grunden.
          </note>
          <note>
            Jag tycker att det är oerhört positivt att skuldsaneringslagen
            nu kan reformeras och förbättras, om så bedöms nödvändigt, och
            jag ser fram emot att det arbete som nu har påbörjats.
          </note>
          <note>
            Som vi har hört här i kammaren har Bertil Kjellberg och två andra
            moderater i en reservation delvis biträtt en motion där det föreslås
            att en person ska kunna befrias från den överskuldsättning som
            uppstått som följd av näringsverksamhet, utan att denne ska tvingas
            upphöra med denna näringsverksamhet. Jag tänker uppehålla mig
            en liten stund vid detta.
          </note>
          <note>
            Socialdemokraternas och därmed regeringens mål för näringspolitiken
            är att främja en hållbar ekonomisk tillväxt och ökad sysselsättning
            genom fler och växande företag. Ambitionen är att det under perioden
            2003-2006 ska startas minst 150 000 nya företag.
          </note>
          <note>
            Ökat företagande är av stor betydelse för den svenska tillväxten.
            Långsiktig tillväxt kräver utvecklingskraft, och utvecklingskraft
            skapas i företag som är framgångsrika på marknaden och som därmed
            får avsättning för sina varor och tjänster.
          </note>
          <note>
            Av detta följer också naturligt att företag och företagande som
            inte har framgång på den öppna marknaden avvecklas. För att konkurser
            ska kunna ske i ordnade former finns särskild konkurslagstiftning
            samt en lag om företagsrekonstruktioner. Av samma skäl infördes
            också en begränsning i skuldsaneringslagen som innebär att skuldsanering
            i princip endast kan beviljas fysiska personer som inte är näringsidkare.
          </note>
          <note>
            Saken är alltså ganska klar: Företag med osund ekonomi och överskuldsättning
            som en följd av att man inte har lyckats på marknaden kan ytterst
            försättas i konkurs och därmed faktiskt få en sanering av sina
            skulder. För att fysiska personer skulle få samma möjlighet som
            företag vid en överskuldsättning infördes skuldsaneringslagen.
          </note>
          <note>
            Självklart bör dessa två saker inte blandas ihop.
          </note>
          <note>
            Däremot kan ju lagarna användas stegvis. Om en fysisk person
            genom att dennes osunda företag försatts i konkurs hamnat i en
            privat överskuldsättning genom att vederbörande övertagit det
            avvecklade företagets skulder, kan naturligtvis han eller hon
            som privatperson ansöka om om skuldsanering av privatekonomin.
          </note>
          <note>
            Moderaternas ställningstagande är märkligt. Smaka på formuleringen
            en gång till! Man ska alltså kunna befrias från den överskuldsättning
            som uppkommit som en följd av näringsverksamheten, utan att man
            tvingas upphöra med denna näringsverksamhet. Det betyder ju de
            facto att långivare och andra ska tvingas delta i en sanering
            av ett osunt företags ekonomi utan att den osunda näringsverksamheten
            avvecklas.
          </note>
          <note>
            Vi socialdemokrater vill ha sunda företag som överlever i konkurrensen
            på den öppna marknaden.
          </note>
          <note>
            Därför har vi i utskottsbehandlingen inte kunnat ställa oss bakom
            den moderata motionen.
          </note>
          <note>
            Herr talman! Jag yrkar än en gång bifall till förslagen i utskottets
            betänkande.
          </note>
          <note type="speaker">
            Anf. 55 BERTIL KJELLBERG (m) replik:
          </note>
          <note>
            Herr talman! Det låter ju bra att Socialdemokraterna är så måna
            om företagen och näringslivet, men vad vi är ute efter är det
            förhållandet där en person har gått i konkurs och tvingats infria
            ett borgensåtagande eller fått stora skulder från en tidigare
            bedriven näringsverksamhet. Om vederbörande sedan vill starta
            på nytt ska han kunna få möjlighet till skuldsanering i den del
            som gäller de gamla skulderna.
          </note>
          <note>
            Som i varje fall jag har förstått Anne-Marie Pålssons motion
            ska man inte genomföra någon form av företagsrekonstruktion i
            samband med detta. Vi vill att man i stället ska titta på möjligheterna
            att låta den som startar på nytt kunna få skuldsanering vad gäller
            tidigare skulder.
          </note>
          <note type="speaker">
            Anf. 56 NICLAS LINDBERG (s) replik:
          </note>
          <note>
            Herr talman! Vi har ju i den tidigare debatten om franchising
            fört en diskussion om att man måste vara väldigt tydlig när man
            skriver. I motionen står det faktiskt uttryckligen att motionären
            vill att en person ska kunna befrias från den överskuldsättning
            som uppstått som en följd av näringsverksamhet utan att denne
            tvingas upphöra med sin näringsverksamhet.
          </note>
          <note>
            Det är detta som Moderatarna i sin reservation delvis har yrkat
            bifall till.
          </note>
          <note>
            Det som Bertil Kjellberg nu pratar om är någonting helt annat
            och har inte varit föremål för utskottets behandling.
          </note>
          <note type="speaker">
            Anf. 57 BERTIL KJELLBERG (m) replik:
          </note>
          <note>
            Herr talman! Vi har inte ställt oss bakom motionen utan vi har
            sagt att det är rimligt att eftersom det pågår en utredning om
            skuldsaneringslagen ge utredaren möjlighet att titta på den här
            frågan. Det är den lilla begäran som vi har.
          </note>
          <note type="speaker">
            Anf. 58 NICLAS LINDBERG (s) replik:
          </note>
          <note>
            Herr talman! Ja, men det sker fortfarande med utgångspunkt i
            motionen - det är så det står i er reservation. Det är där det
            blir otydligt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            8 § Särskild utlänningskontroll
          </note>
          <note>
            Föredrogs justitieutskottets betänkande 2002/03:JuU3
          </note>
          <note>
            Särskild utlänningskontroll.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under 10 §.)
          </note>
          <note>
            Ajournering
          </note>
          <note>
            Kammaren beslutade kl. 11.50 på förslag av förste vice talmannen
            att ajournera förhandlingarna till kl. 16.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            9 § Beslut om ärende som slutdebatterats den
          </note>
          <note>
            29 januari
          </note>
          <note>
            MJU5 En ny djurskyddsmyndighet
          </note>
          <note>
            Punkt 2 (Djurskyddsmyndigheten)
          </note>
          <note>
            1. utskottet
          </note>
          <note>
            2. res. 1 (m, c)
          </note>
          <note>
            Votering:
          </note>
          <note>
            240 för utskottet
          </note>
          <note>
            67 för res. 1
          </note>
          <note>
            1 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 43 fp, 27 kd, 25 v, 1 c, 15 mp
          </note>
          <note>
            För res. 1: 48 m, 19 c
          </note>
          <note>
            Avstod: 1 m
          </note>
          <note>
            Frånvarande: 15 s, 6 m, 5 fp, 6 kd, 5 v, 2 c, 2 mp
          </note>
          <note>
            Punkt 5 (Djurskyddstillsyn m.m.)
          </note>
          <note>
            1. utskottet
          </note>
          <note>
            2. res. 2 (m, fp)
          </note>
          <note>
            3. res. 3 (kd)
          </note>
          <note>
            Förberedande votering:
          </note>
          <note>
            91 för res. 2
          </note>
          <note>
            37 för res. 3
          </note>
          <note>
            179 avstod
          </note>
          <note>
            42 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            191 för utskottet
          </note>
          <note>
            91 för res. 2
          </note>
          <note>
            28 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 1 fp, 25 v, 20 c, 14 mp
          </note>
          <note>
            För res. 2: 49 m, 42 fp
          </note>
          <note>
            Avstod: 27 kd, 1 mp
          </note>
          <note>
            Frånvarande: 13 s, 6 m, 5 fp, 6 kd, 5 v, 2 c, 2 mp
          </note>
          <note>
            Punkt 8 (Djurskyddsregister)
          </note>
          <note>
            1. utskottet
          </note>
          <note>
            2. res. 6 (m, c)
          </note>
          <note>
            Votering:
          </note>
          <note>
            241 för utskottet
          </note>
          <note>
            69 för res. 6
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 43 fp, 27 kd, 25 v, 15 mp
          </note>
          <note>
            För res. 6: 49 m, 20 c
          </note>
          <note>
            Frånvarande: 13 s, 6 m, 5 fp, 6 kd, 5 v, 2 c, 2 mp
          </note>
          <note>
            Punkt 10 (Myndighetens organisation m.m.)
          </note>
          <note>
            1. utskottet
          </note>
          <note>
            2. res. 8 (fp, kd)
          </note>
          <note>
            Votering:
          </note>
          <note>
            181 för utskottet
          </note>
          <note>
            82 för res. 8
          </note>
          <note>
            47 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 1 m, 25 v, 20 c, 4 mp
          </note>
          <note>
            För res. 8: 1 m, 43 fp, 27 kd, 11 mp
          </note>
          <note>
            Avstod: 47 m
          </note>
          <note>
            Frånvarande: 13 s, 6 m, 5 fp, 6 kd, 5 v, 2 c, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            10 § Beslut om ärenden som slutdebatterats vid dagens sammanträde
          </note>
          <note>
            LU3 Sjöfylleri
          </note>
          <note>
            Kammaren biföll utskottets förslag.
          </note>
          <note>
            LU4 Franchising och avtalsvillkor mellan näringsidkare
          </note>
          <note>
            Punkt 1 (Franchising)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            269 för utskottet
          </note>
          <note>
            40 för res. 1
          </note>
          <note>
            1 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 49 m, 43 fp, 27 kd, 20 c
          </note>
          <note>
            För res. 1: 25 v, 15 mp
          </note>
          <note>
            Avstod: 1 s
          </note>
          <note>
            Frånvarande: 13 s, 6 m, 5 fp, 6 kd, 5 v, 2 c, 2 mp
          </note>
          <note>
            Punkt 2 (Avtalsvillkor mellan näringsidkare)
          </note>
          <note>
            1. utskottet
          </note>
          <note>
            2. res. 2 (kd, v)
          </note>
          <note>
            Votering:
          </note>
          <note>
            242 för utskottet
          </note>
          <note>
            66 för res. 2
          </note>
          <note>
            1 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 48 m, 43 fp, 20 c
          </note>
          <note>
            För res. 2: 26 kd, 25 v, 15 mp
          </note>
          <note>
            Avstod: 1 kd
          </note>
          <note>
            Frånvarande: 13 s, 7 m, 5 fp, 6 kd, 5 v, 2 c, 2 mp
          </note>
          <note>
            LU6 Insolvensrättsliga frågor
          </note>
          <note>
            Punkt 2 (Skuldsanering för näringsidkare)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            260 för utskottet
          </note>
          <note>
            49 för res.
          </note>
          <note>
            1 avstod
          </note>
          <note>
            39 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 43 fp, 27 kd, 24 v, 20 c, 15 mp
          </note>
          <note>
            För res.: 48 m, 1 v
          </note>
          <note>
            Avstod: 1 m
          </note>
          <note>
            Frånvarande: 13 s, 6 m, 5 fp, 6 kd, 5 v, 2 c, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU3 Särskild utlänningskontroll
          </note>
          <note>
            Kammaren biföll utskottets förslag.
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2002/03:41 Ändringar i fiskelagen
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 5 februari
          </note>
          <note>
            2002/03:160 av Gunnar Andrén (fp) till statsrådet
          </note>
          <note>
            Mona Sahlin
          </note>
          <note>
            Översyn av det kommunala folkomröstningsinstitutet
          </note>
          <note>
            2002/03:161 av Tobias Billström (m) till vice statsminister Margareta
            Winberg
          </note>
          <note>
            Lönediskriminering i regeringskansliet
          </note>
          <note>
            2002/03:162 av Tobias Billström (m) till vice statsminister Margareta
            Winberg
          </note>
          <note>
            Regeringens jämställdhetspolitik
          </note>
          <note>
            2002/03:163 av Anders G Högmark (m) till statsrådet
          </note>
          <note>
            Hans Karlsson
          </note>
          <note>
            Den faktiska arbetslösheten
          </note>
          <note>
            2002/03:164 av Henrik Westman (m) till statsrådet
          </note>
          <note>
            Hans Karlsson
          </note>
          <note>
            Arbetsmarknadspolitiken
          </note>
          <note>
            2002/03:165 av Henrik Westman (m) till statsrådet
          </note>
          <note>
            Hans Karlsson
          </note>
          <note>
            Stödet till arbetshandikappade
          </note>
          <note>
            2002/03:166 av Henrik Westman (m) till statsrådet
          </note>
          <note>
            Hans Karlsson
          </note>
          <note>
            Adekvat sysselsättningsmål
          </note>
          <note>
            2002/03:167 av Tobias Billström (m) till statsminister
          </note>
          <note>
            Göran Persson
          </note>
          <note>
            Arbetslösa invandrare
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 11 februari.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 5 februari
          </note>
          <note>
            2002/03:468 av Rolf Gunnarsson (m) till försvarsminister Leni
            Björklund
          </note>
          <note>
            Flygtransporter för våra utlandsstyrkor
          </note>
          <note>
            2002/03:469 av Lena Ek (c) till socialminister Lars
          </note>
          <note>
            Engqvist
          </note>
          <note>
            Väntetid för tandvård
          </note>
          <note>
            2002/03:470 av Magdalena Andersson (m) till statsrådet Berit
            Andnor
          </note>
          <note>
            Information om pensionsreformen
          </note>
          <note>
            2002/03:471 av Margareta Pålsson (m) till kulturminister Marita
            Ulvskog
          </note>
          <note>
            Kulturminnesvården
          </note>
          <note>
            2002/03:472 av Carl-Axel Roslund (m) till statsrådet
          </note>
          <note>
            Morgan Johansson
          </note>
          <note>
            Kommuner som bryter mot lagen
          </note>
          <note>
            2002/03:473 av Lars Ohly (v) till utrikesminister
          </note>
          <note>
            Anna Lindh
          </note>
          <note>
            Västsahariska flyktingar i Algeriet
          </note>
          <note>
            2002/03:474 av Rolf Gunnarsson (m) till justitieminister Thomas
            Bodström
          </note>
          <note>
            Polisens situation i Dalarna
          </note>
          <note>
            2002/03:475 av Carina Adolfsson Elgestam (s) till utbildningsminister
            Thomas Östros
          </note>
          <note>
            Gratis skolskjuts vid gemensam vårdnad
          </note>
          <note>
            2002/03:476 av Carl-Axel Johansson (m) till socialminister Lars
            Engqvist
          </note>
          <note>
            Legitimation av socionomer
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 11 februari.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 5 februari
          </note>
          <note>
            2002/03:432 av Kent Härstedt (s) till finansminister
          </note>
          <note>
            Bosse Ringholm
          </note>
          <note>
            Beskattning av sjukvårdsersättning vid brott
          </note>
          <note>
            2002/03:444 av Lena Ek (c) till näringsminister Leif
          </note>
          <note>
            Pagrotsky
          </note>
          <note>
            Skillnader vad gäller nätavgifter
          </note>
          <note>
            2002/03:445 av Mikael Oscarsson (kd) till socialminister Lars
            Engqvist
          </note>
          <note>
            Legitimering av utländska läkare
          </note>
          <note>
            2002/03:446 av Håkan Juholt (s) till finansminister
          </note>
          <note>
            Bosse Ringholm
          </note>
          <note>
            Du-reformen inom skatteväsendet
          </note>
          <note>
            2002/03:447 av Inger Davidson (kd) till statsrådet
          </note>
          <note>
            Morgan Johansson
          </note>
          <note>
            Familjehem
          </note>
          <note>
            2002/03:449 av Elizabeth Nyström (m) till statsrådet
          </note>
          <note>
            Ulrica Messing
          </note>
          <note>
            Tjälsäkring i Dalslands vägnät
          </note>
          <note>
            2002/03:450 av Gustav Fridolin (mp) till justitieminister Thomas
            Bodström
          </note>
          <note>
            Registrering vid demonstrationer
          </note>
          <note>
            2002/03:451 av Gustav Fridolin (mp) till justitieminister Thomas
            Bodström
          </note>
          <note>
            Maskeringsförbud
          </note>
          <note>
            2002/03:453 av Claes Västerteg (c) till försvarsminister Leni
            Björklund
          </note>
          <note>
            Sexuella trakasserier inom försvaret
          </note>
          <note>
            2002/03:454 av Torsten Lindström (kd) till statsrådet
          </note>
          <note>
            Ulrica Messing
          </note>
          <note>
            Järnvägen i Bergslagen
          </note>
          <note>
            2002/03:457 av Anne Marie Brodén (m) till socialminister Lars
            Engqvist
          </note>
          <note>
            Bojkott av stafettläkare
          </note>
          <note>
            2002/03:458 av Ulf Sjösten (m) till socialminister
          </note>
          <note>
            Lars Engqvist
          </note>
          <note>
            Omvänt besöksförbud
          </note>
          <note>
            2002/03:459 av Luciano Astudillo (s) till statsrådet
          </note>
          <note>
            Hans Karlsson
          </note>
          <note>
            Bättre mål för arbetsmarknadspolitiken
          </note>
          <note>
            2002/03:460 av Matilda Ernkrans (s) till statsrådet
          </note>
          <note>
            Lena Hallengren
          </note>
          <note>
            Finansiering av riksrekryterande påbyggnadsutbildningar
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 11 februari.
          </note>
          <note>
            15 § Kammaren åtskildes kl. 16.13.
          </note>
          <note>
            Förhandlingarna leddes av andre vice talmannen från sammanträdets
            början till och med 6 § anf. 30 (delvis), av förste vice talmannen
            därefter till ajourneringen kl. 11.50 och av talmannen därefter
            till sammanträdets slut.
          </note>
          <note>
            Innehållsförteckning
          </note>
          <note>
            1 § Aktuell debatt om polisens situation med anledning av
          </note>
          <note>
            Göteborgskommitténs rapport 1
          </note>
          <note>
            Anf. 1 JOHAN PEHRSON (fp) 1
          </note>
          <note>
            Anf. 2 Justitieminister THOMAS BODSTRÖM (s) 1
          </note>
          <note>
            Anf. 3 JOHAN PEHRSON (fp) 3
          </note>
          <note>
            Anf. 4 BEATRICE ASK (m) 3
          </note>
          <note>
            Anf. 5 RAGNWI MARCELIND (kd) 4
          </note>
          <note>
            Anf. 6 ALICE ÅSTRÖM (v) 5
          </note>
          <note>
            Anf. 7 VIVIANN GERDIN (c) 6
          </note>
          <note>
            Anf. 8 LEIF BJÖRNLOD (mp) 7
          </note>
          <note>
            Anf. 9 Justitieminister THOMAS BODSTRÖM (s) 8
          </note>
          <note>
            Anf. 10 JOHAN PEHRSON (fp) 8
          </note>
          <note>
            Anf. 11 BEATRICE ASK (m) 9
          </note>
          <note>
            Anf. 12 RAGNWI MARCELIND (kd) 9
          </note>
          <note>
            Anf. 13 ALICE ÅSTRÖM (v) 10
          </note>
          <note>
            Anf. 14 VIVIANN GERDIN (c) 10
          </note>
          <note>
            Anf. 15 LEIF BJÖRNLOD (mp) 10
          </note>
          <note>
            Anf. 16 Justitieminister THOMAS BODSTRÖM (s) 11
          </note>
          <note>
            Anf. 17 JOHAN PEHRSON (fp) 11
          </note>
          <note>
            Anf. 18 Justitieminister THOMAS BODSTRÖM (s) 12
          </note>
          <note>
            2 § Justering av protokoll 12
          </note>
          <note>
            3 § Avsägelse 12
          </note>
          <note>
            4 § Meddelande om ändring i kammarens sammanträdesplan 12
          </note>
          <note>
            5 § Sjöfylleri 12
          </note>
          <note>
            Lagutskottets betänkande 2002/03:LU3 12
          </note>
          <note>
            Anf. 19 ANNELI SÄRNBLAD STOORS (s) 12
          </note>
          <note>
            Anf. 20 ANITA BRODÉN (fp) 13
          </note>
          <note>
            (Beslut fattades under 10 §.) 13
          </note>
          <note>
            6 § Franchising och avtalsvillkor mellan näringsidkare 13
          </note>
          <note>
            Lagutskottets betänkande 2002/03:LU4 13
          </note>
          <note>
            Anf. 21 YVONNE ANDERSSON (kd) 13
          </note>
          <note>
            Anf. 22 TASSO STAFILIDIS (v) 14
          </note>
          <note>
            Anf. 23 JOHAN LÖFSTRAND (s) 15
          </note>
          <note>
            Anf. 24 YVONNE ANDERSSON (kd) replik 15
          </note>
          <note>
            Anf. 25 JOHAN LÖFSTRAND (s) replik 16
          </note>
          <note>
            Anf. 26 YVONNE ANDERSSON (kd) replik 16
          </note>
          <note>
            Anf. 27 JOHAN LÖFSTRAND (s) replik 16
          </note>
          <note>
            Anf. 28 TASSO STAFILIDIS (v) replik 16
          </note>
          <note>
            Anf. 29 JOHAN LÖFSTRAND (s) replik 16
          </note>
          <note>
            Anf. 30 TASSO STAFILIDIS (v) replik 16
          </note>
          <note>
            Anf. 31 JOHAN LÖFSTRAND (s) replik 17
          </note>
          <note>
            Anf. 32 BERTIL KJELLBERG (m) 17
          </note>
          <note>
            Anf. 33 YVONNE ANDERSSON (kd) replik 18
          </note>
          <note>
            Anf. 34 BERTIL KJELLBERG (m) replik 18
          </note>
          <note>
            Anf. 35 YVONNE ANDERSSON (kd) replik 18
          </note>
          <note>
            Anf. 36 BERTIL KJELLBERG (m) replik 18
          </note>
          <note>
            Anf. 37 MARTIN ANDREASSON (fp) 18
          </note>
          <note>
            Anf. 38 VIVIANN GERDIN (c) 19
          </note>
          <note>
            Anf. 39 GUSTAV FRIDOLIN (mp) 19
          </note>
          <note>
            Anf. 40 RAIMO PÄRSSINEN (s) 19
          </note>
          <note>
            Anf. 41 GUSTAV FRIDOLIN (mp) replik 20
          </note>
          <note>
            Anf. 42 RAIMO PÄRSSINEN (s) replik 20
          </note>
          <note>
            Anf. 43 GUSTAV FRIDOLIN (mp) replik 20
          </note>
          <note>
            Anf. 44 RAIMO PÄRSSINEN (s) replik 20
          </note>
          <note>
            Anf. 45 TASSO STAFILIDIS (v) replik 21
          </note>
          <note>
            Anf. 46 RAIMO PÄRSSINEN (s) replik 21
          </note>
          <note>
            Anf. 47 TASSO STAFILIDIS (v) replik 21
          </note>
          <note>
            Anf. 48 RAIMO PÄRSSINEN (s) replik 21
          </note>
          <note>
            Anf. 49 YVONNE ANDERSSON (kd) replik 21
          </note>
          <note>
            Anf. 50 RAIMO PÄRSSINEN (s) replik 22
          </note>
          <note>
            Anf. 51 YVONNE ANDERSSON (kd) replik 22
          </note>
          <note>
            Anf. 52 RAIMO PÄRSSINEN (s) replik 22
          </note>
          <note>
            (Beslut fattades under 10 §.) 22
          </note>
          <note>
            7 § Insolvensrättsliga frågor 22
          </note>
          <note>
            Lagutskottets betänkande 2002/03:LU6 22
          </note>
          <note>
            Anf. 53 BERTIL KJELLBERG (m) 22
          </note>
          <note>
            Anf. 54 NICLAS LINDBERG (s) 22
          </note>
          <note>
            Anf. 55 BERTIL KJELLBERG (m) replik 23
          </note>
          <note>
            Anf. 56 NICLAS LINDBERG (s) replik 23
          </note>
          <note>
            Anf. 57 BERTIL KJELLBERG (m) replik 23
          </note>
          <note>
            Anf. 58 NICLAS LINDBERG (s) replik 23
          </note>
          <note>
            (Beslut fattades under 10 §.) 23
          </note>
          <note>
            8 § Särskild utlänningskontroll 23
          </note>
          <note>
            Justitieutskottets betänkande 2002/03:JuU3 23
          </note>
          <note>
            (Beslut fattades under 10 §.) 24
          </note>
          <note>
            Ajournering 24
          </note>
          <note>
            Återupptagna förhandlingar 24
          </note>
          <note>
            9 § Beslut om ärende som slutdebatterats den 29 januari 24
          </note>
          <note>
            MJU5 En ny djurskyddsmyndighet 24
          </note>
          <note>
            10 § Beslut om ärenden som slutdebatterats vid dagens sammanträde
            24
          </note>
          <note>
            LU3 Sjöfylleri 24
          </note>
          <note>
            LU4 Franchising och avtalsvillkor mellan näringsidkare 24
          </note>
          <note>
            LU6 Insolvensrättsliga frågor 25
          </note>
          <note>
            JuU3 Särskild utlänningskontroll 25
          </note>
          <note>
            11 § Bordläggning 25
          </note>
          <note>
            12 § Anmälan om interpellationer 25
          </note>
          <note>
            13 § Anmälan om frågor för skriftliga svar 25
          </note>
          <note>
            14 § Anmälan om skriftliga svar på frågor 25
          </note>
          <note>
            15 § Kammaren åtskildes kl. 16.13. 26
          </note>
        </div>
      </body>
    </text>
  </TEI>
</teiCorpus>
