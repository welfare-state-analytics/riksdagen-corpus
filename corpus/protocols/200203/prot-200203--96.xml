<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--96</head>
          <docDate when="2003-05-05">2003-05-05</docDate>
        </div>
      </front>
      <body>
        <div>
          <note>
            13.00 - 15.00
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 24 och 28 april.
          </note>
          <note>
            2 § Anmälan om kompletteringsval till skatteutskottet och utbildningsutskottet
          </note>
          <note>
            Andre vice talmannen meddelade att Centerpartiets riksdagsgrupp
            under Sofia Larsens föräldraledighet anmält hennes ersättare Anders
            Larsson som suppleant i skatteutskottet och i utbildningsutskottet
            under tiden den 5 maj-19 december.
          </note>
          <note>
            Andre vice talmannen förklarade vald till
          </note>
          <note>
            suppleant i skatteutskottet
          </note>
          <note>
            Anders Larsson (c)
          </note>
          <note>
            suppleant i utbildningsutskottet
          </note>
          <note>
            Anders Larsson (c)
          </note>
          <note>
            3 § Meddelande om ändringar i kammarens sammanträdesplan
          </note>
          <note>
            Andre vice talmannen meddelade att fredagen den 9 maj kl. 14.00
            skulle bordläggningsplenum äga rum samt att fredagen den 16 maj
            skulle aviserat eventuellt arbetsplenum utgå och ersättas av en
            interpellationsdebatt kl. 9.00.
          </note>
          <note>
            Meddelandet hade delats ut till kammarens ledamöter.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2002/03:295
          </note>
          <note>
            Till riksdagen
          </note>
          <note>
            Interpellation 2002/03:295 av Mariam Osman
          </note>
          <note>
            Sherifay om rätten att bära slöja
          </note>
          <note>
            Interpellationen kommer att besvaras måndagen den 19 maj 2003.
          </note>
          <note>
            Skälet till dröjsmålet är familjeskäl.
          </note>
          <note>
            Stockholm den 29 april 2003
          </note>
          <note>
            Justitiedepartementet
          </note>
          <note>
            Mona Sahlin
          </note>
          <note>
            Interpellation 2002/03:305
          </note>
          <note>
            Till riksdagen
          </note>
          <note>
            Interpellation 2002/03:305 av Ingegerd Saarinen om bevarande
            av naturskog
          </note>
          <note>
            Interpellationen kommer att besvaras den 13 maj
          </note>
          <note>
            2003.
          </note>
          <note>
            Skälet till dröjsmålet är att miljöministern är på tjänsteresa.
          </note>
          <note>
            Stockholm den 30 april 2003
          </note>
          <note>
            Miljödepartementet
          </note>
          <note>
            Lena Sommestad
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            Interpellation 2002/03:306
          </note>
          <note>
            Till riksdagen
          </note>
          <note>
            Interpellation 2002/03:306 av Lars Ångström om säkerhetsdepartement
            i stället för försvarsdepartement
          </note>
          <note>
            Interpellationen kommer att besvaras tisdagen den
          </note>
          <note>
            20 maj 2003.
          </note>
          <note>
            Skälet till dröjsmålet är nordiskt ministermöte i
          </note>
          <note>
            Visby, förbandsbesök i Såtenäs samt besök i Halmstad och Bryssel.
          </note>
          <note>
            Stockholm den 30 april 2003
          </note>
          <note>
            Försvarsdepartementet
          </note>
          <note>
            Leni Björklund
          </note>
          <note>
            Enligt uppdrag
          </note>
          <note>
            Ingvar Åkesson
          </note>
          <note>
            Expeditions- och rättschef
          </note>
          <note>
            Interpellation 2002/03:313
          </note>
          <note>
            Till riksdagen
          </note>
          <note>
            Interpellation 2002/03:313 av Jakob Forssmed
          </note>
          <note>
            (kd) om observatörsstatus för Taiwan i WHO
          </note>
          <note>
            Interpellationen kommer att besvaras måndagen den 26 maj 2003.
          </note>
          <note>
            Skälet till dröjsmålet är utlandsresor.
          </note>
          <note>
            Stockholm den 30 april 2003
          </note>
          <note>
            Utrikesdepartementet
          </note>
          <note>
            Anna Lindh
          </note>
          <note>
            5 § Svar på interpellation 2002/03:272 om destruktion av icke
            användbar ammunition
          </note>
          <note>
            Anf. 1 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! Per Westerberg har ställt två frågor till mig. Den
            första frågan är om jag avser att se till att försvarets och Försvarets
            materielverks upphandlingar möjliggör bud även från mindre till
            exempel svenska anbudsgivare. Den andra frågan är vilka krav jag
            verkar för med avseende på värdering av miljökravens styrka och
            ekonomiska betydelse vid upphandlingar.
          </note>
          <note>
            Jag ska först ge en kort beskrivning av hur destruktion av ammunition
            går till och Försvarets materielverks roll i detta. Försvarsmakten
            ger Försvarets materielverk ett preliminärt underlag om vilken
            ammunition man avser att förstöra. Försvarets materielverk kontrollerar
            sedan underlaget, bland annat mot industrirelaterade möjligheter
            till upphandling. Därefter fastställer Försvarsmakten vad som
            ska destrueras, ett så kallat paket. Denna process är årlig och
            kopplad till den övriga avvecklingsprocessen för att få en så
            hög effektivitet som möjligt. Försvarets materielverk förbereder
            därpå upphandlingen genom att dela upp "paketet" i mindre delar
            med likartad ammunition, så kallade familjer. Syftet med denna
            uppdelning är att underlätta både upphandlingen och anbudsförfarandet.
          </note>
          <note>
            För att svara på Per Westerbergs första fråga så följer Försvarets
            materielverk lagen om offentlig upphandling, vilket bland annat
            innebär att alla anbudsgivare ska behandlas lika. Men Försvarets
            materielverk underlättar för destruktionsföretagen att lämna anbud
            på den typ av ammunition man kan och vill ha beställning på. Det
            gör myndigheten genom att, som jag tidigare sagt, dela upp upphandlingar
            i mindre delar. Denna uppdelning gör det lättare för mindre företag
            att lägga bud genom att de kan välja vilken del av det stora "paketet"
            som bäst passar dem.
          </note>
          <note>
            Med anledning av Per Westerbergs andra fråga har, med miljöbalken
            som grund, både Försvarsmakten och Försvarets materielverk fastställda
            policyer och riktlinjer för myndigheternas agerande. Dessa båda
            myndigheter har ett väl utvecklat miljömedvetande och arbetar
            aktivt för att tillgodose de uppställda miljökraven. Försvarets
            materielverks regelverk för upphandlingar föreskriver långtgående
            krav på miljöhänsyn.
          </note>
          <note>
            Även om det självklart är viktigt att mindre företag överlever
            är detta en affärsmässig verksamhet.
          </note>
          <note>
            Beställningar läggs till företag som bäst uppfyller krav på leveranstid,
            pris och miljö - oavsett storleken på företaget.
          </note>
          <note>
            Anf. 2 Förste vice talman PER WESTER-
          </note>
          <note>
            BERG (m):
          </note>
          <note>
            Fru talman! Först ber jag att få tacka statsrådet för svaret
            på min interpellation. Som statsrådet säkert är medveten om är
            jag inte alls nöjd med svaret, som jag tycker fortfarande är stelbent.
          </note>
          <note>
            Jag har själv ett långt förflutet när det gäller konkurrenslagstiftningen
            och även lagen om offentlig upphandling. Jag var med om att ta
            fram nuvarande konkurrenslagstiftning och vill väldigt starkt
            värna om konkurrensen på marknaden.
          </note>
          <note>
            Det svar som jag här har fått tycker jag andas ett visst mått
            av stelbenthet. Man följer säkert lagen om offentlig upphandling.
            Det är inte det som det handlar om, utan det handlar om nästa
            steg: att försöka se till att man även framdeles har en fungerande
            konkurrens och att man inte slår ut ett antal andra aktörer. Jag
            säger inte att försvaret är särskilt dåligt på det här området.
            Snarare är detta en sjuka inom hela den offentliga sektorn där
            många mindre och medelstora aktörer när det bara är en upphandling
            ofta nog har ett digitalt förhållande. Antingen vinner man upphandlingen,
            och då är allt frid och fröjd, eller också förlorar man och får
            vänta ett år. I de flesta personalintensiva verksamheter är att
            vänta ett år likställt med nedläggning - det finns ingen andra
            chans. Detta gäller även destruktion av ammunition.
          </note>
          <note>
            Det är här som jag tycker att lagen om offentlig upphandling,
            så som denna tillämpas, mera lämpar sig för de stora företagen
            och de stora internationella företagen. I de här sammanhangen
            kan man väl säga att hänsyn inte tas till de mindre svenska aktörerna
            och till deras sysselsättning och deras förmåga att arbeta. Naturligtvis
            kan man säga att de borde kunna delta i upphandlingarna även utomlands.
            Men svaret på detta är att det när det är en årlig upphandling
            blir väldigt svårt, även om det finns mindre "paket". För de här
            företagen handlar det om kapacitet, precis som inom många andra
            delar av den offentliga sektorn.
          </note>
          <note>
            Antingen har man alltså vunnit en upphandling i
          </note>
          <note>
            Sverige, eller också har man inte vunnit. Har man inte vunnit
            är det mycket svårt att hinna med att lägga bud och att kunna
            nyttja sin kapacitet någon annanstans i
          </note>
          <note>
            Europa för att därmed kunna överleva till nästa anbudsgivning.
          </note>
          <note>
            Här tycker jag att det blir en något kortsiktig politik. Man
            borde kunna vara mer lyhörd och mer känslig för de problem som
            de företag har som verkar i
          </note>
          <note>
            Sverige. Att konkurrensen upprätthålls skulle vara bra även för
            svenska staten och för svenska skattebetalare.
          </note>
          <note>
            Jag tror, fru talman, att man borde kunna dela upp de små upphandlingarna
            även på löpande upphandlingar under året, så att det inte bara
            är ett tillfälle -
          </note>
          <note>
            detta för att därmed ha fler chanser och en fungerande marknad.
            Förlorar man en eller flera upphandlingar har man därmed större
            möjligheter att kompensera sig utomlands och därmed möjligheter
            att föra en mer långsiktig politik med långsiktigare investeringar,
            utbildning av personal och andra investeringar.
          </note>
          <note>
            Det här är något som inte bara gäller försvaret, utan det går
            igen också på många andra områden där man borde se mera till detta
            och inte bara stirra sig blind på att följa lagen. Det ska man
            förvisso göra men man kan göra det på ett sådant sätt att man
            får en fungerande marknad där det inte blir digitalt varje år
            när det gäller om man ska leva vidare eller ej, för då blir det
            en avvecklingsprocess av en del företag i den här branschen och
            i Sverige.
          </note>
          <note>
            Den andra delen gäller miljökraven. Man följer säkert, som sagt,
            miljöbalken och ställer krav. Vi är väldigt duktiga på miljö i
            Sverige. Det gäller att sätta pris eller absoluta villkor. Ska
            man följa vissa krav -
          </note>
          <note>
            ja eller nej - eller finns det ett pris för att göra det? På
            nämnda sätt kan man också ta till vara nationella intressen.
          </note>
          <note>
            Anf. 3 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! Allra först vill jag säga att jag är ledsen att Per
            Westerberg inte är nöjd med svaret. Samtidigt hörde jag att det
            inte är försvarsområdet som uppträdde särskilt anmärkningsvärt
            stelt i sammanhanget. Hela planeringen av hur vi tar hand om överskottsmateriel
            inom försvaret hänger samman med den enormt stora omställning
            som försvaret nu genomgår. Då gäller det att hitta en organisation
            för hur den här avvecklingen av överskottsmateriel ska kunna ske
            på ett sätt som inte också tar väldigt stora resurser i anspråk
            i förhållande till helheten. Det är därför som Försvarets materielverk,
            inte försvaret självt, sköter frågan. Man får då veta på årsbasis
            vad det är för typ av ammunition som man behöver göra sig av med.
            Sedan kan man med utgångspunkt i det göra de här paketen. Jag
            har varit i den tron att genom att dela upp paketen blir det ändå
            möjligt för även mindre företag att delta i konkurrensen och på
            så sätt ha en specialisering inom en så kallad familj av ammunitionsfamiljerna
            och lägga konkurrenskraftiga anbud.
          </note>
          <note>
            Jag tror att det just nu är viktigt att vi låter det faktum att
            den kraftfulla omställningen av försvaret sker till så låg kostnad
            som möjligt vara utslagsgivande. Jag har heller inte fått rapporter
            om att det skulle vara några stora problem när det gäller att
            kunna tillgodose konkurrensförhållandet inom branschen.
          </note>
          <note>
            När det gäller miljöfrågan har det svenska försvaret väldigt
            långt drivet miljöarbete. Där har vi fått internationellt gott
            rykte och också inspirerat flera andra länder att ta upp den policy
            och de riktlinjer som gäller i det sammanhanget. Miljökunnandet
            inom försvaret är en exportartikel även i de här delarna. Ett
            krav som vi ställer vid återvinning är att man också ska följa
            den miljöpolicy och de krav som gäller.
          </note>
          <note>
            Anf. 4 Förste vice talman PER WESTER-
          </note>
          <note>
            BERG (m):
          </note>
          <note>
            Fru talman! Först: Jag har ingen tro att det finns något ont
            uppsåt. Men som försvarsministern säkert är väl medveten om finns
            det sedan tidiga 1900-talet en stark svensk historia av framgångsrik
            och skicklig upphandling inom kraftindustri, inom järnväg, inom
            telekom som kom att få en mycket stark industriell utveckling
            i Sverige. Jag vågar säga att det går att förena den med lagen
            om offentlig upphandling och göra det på ett sätt som gynnar svenska
            intressen och svensk sysselsättning bättre än vad som nu sker.
          </note>
          <note>
            Jag säger inte att man inte har lyssnat, för jag tycker att man
            har blivit bättre på det här än vad man var historiskt sett. Men
            jag säger att man kan bli väsentligt mycket bättre. Just den här
            digitala situationen, att få en årlig upphandling där man ska
            försöka belägga sin kapacitet, gör att får man sitt anbud antaget
            går det jättebra, men första gången det blir ett nej kan företaget
            inte stå och stampa i ett års tid och hoppas och be någon bön
            om att få någonting nästa år. Då försvinner man. Det är därför
            jag tror det är viktigt att man har löpande upphandlingar där
            det hela tiden finns andra saker att ge bud på och man dessutom
            kan vara med på offentliga marknaden även i andra länder. Svenska
            aktörer är så små att de har väldigt svårt att med sin kapacitet
            gå ut på utländska marknader, i synnerhet när det faktiskt finns
            visst mått av protektionism i ett antal länder som utför destruktion
            av ammunition för närvarande.
          </note>
          <note>
            Därför ska man försöka laga efter lägenhet, nämligen att få den
            här marknaden fungerande i Sverige dels därför att vi har en mycket
            miljövänlig destruktion av ammunition, väl erkänd utomlands, dels
            för att bibehålla konkurrensen med denna miljövänliga destruktion
            och även vara som ett föredöme utomlands. Dessutom kan vi väl
            notera att det kommer att finnas mycket stora behov av ammunitionsdestruktion
            i framtiden, kanske inte framför allt i Sverige men i stora delar
            av Östeuropa. Om detta kan ske på ett miljömässigt ekonomiskt
            bra sätt är det en klar fördel.
          </note>
          <note>
            Jag vill avsluta med att ställa två mycket konkreta frågor till
            försvarsministern.
          </note>
          <note>
            Den första gäller miljökraven. Är de krav man nu ställer absoluta
            krav? Uppfyller man dem inte är det ett nej, eller får man bara
            en policy som man ska arbeta efter? Är det absoluta krav där man
            värdesätter den goda miljön, eller sätter man ett pris på miljön?
          </note>
          <note>
            Endera av dessa två är väldigt viktig om man ska upprätta bra
            miljöhänsyn i ammunitionsdestruktionen i Sverige. Som en konkurrensfördel
            måste miljön ju värderas så tydligt som möjligt och värdet av
            miljöinslaget markeras.
          </note>
          <note>
            Den andra frågan är: Tror försvarsministern själv att vi kommer
            att ha en industri för ammunitionsdestruktion kvar om vi fortsätter
            med de digitala upphandlingarna då detta väldigt lätt leder till
            att första förlorade upphandling leder till nedläggning?
          </note>
          <note>
            Anf. 5 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! Allra först vill jag säga om miljökraven att pris
            underordnas miljökraven. Det finns med naturligtvis när man värderar
            anbuden, men miljön går före. I det sammanhanget finns också med
            hur man värderar miljöanbudet. Det jag har fått veta är att man
            värderar materielåtervinning före energiåtgång.
          </note>
          <note>
            Det finns principer även på miljöområdet som kommer att ställas
            mot varandra, och då är det den ordning man har.
          </note>
          <note>
            Den andra frågan var om vi kommer att ha kvar någon industri
            för destruktion av ammunition. Det är jag övertygad om att vi
            kommer att ha. Då ska jag säga att det kommande försvarsbeslutet
            kommer att belysa en del av de saker som Per Westerberg tar upp
          </note>
          <note>
            - att vi inte längre har ett lika stort försvar, inte har samma
            starka självförsörjningsgrad utan också riksdagen har öppnat upp
            för ett samarbete när det gäller materielsidan som ett led i den
            samlade försvars- och säkerhetspolitiken. Där kan jag säga att
            en strategi för hur vi behandlar upphandling, materielfrågorna
            och forskningsfrågorna framöver kommer att finnas med i det kommande
            försvarsbeslutet. Där ser jag fram emot att få mer hjälp och underlag
            från flera i riksdagen, för jag inser att det här är en central
            fråga. Jag inser också att det är en fråga där vi kan behöva använda
            vårt samarbete som finns internationellt för att också se till
            att få stöd för vår inhemska industri så att den kan exportera.
            På den punkten tror jag - på miljöområdet är ju Sverige framsynt
            och inte minst intressant för de baltiska staterna och även Ryssland
            vad gäller våra miljökrav - att en framsynt svensk destruktionsindustri
            skulle kunna vara konkurrenskraftig internationellt.
          </note>
          <note>
            Då kommer nästa fråga: På vilket sätt stöder vi den hemifrån
            så att den också blir känd kvalitetsmässigt i andra länder?
          </note>
          <note>
            Anf. 6 Förste vice talman PER WESTER-
          </note>
          <note>
            BERG (m):
          </note>
          <note>
            Fru talman! Jag hoppas att strategin för upphandling blir sådan
            att den stärker den svenska möjligheten att konkurrera - jag säger
            möjligheten. Vi har utvecklat mycket bra miljöledningssystem för
            att vara miljövänliga i samband med destruktionen. Men det vill
            till vid upphandlingen att dessa starkt värderas, att man kan
            mäta dem, att vissa delar till och med är direkta krav för att
            över huvud taget få anbud accepterade.
          </note>
          <note>
            Jag tror att det är väldigt viktigt att vi får löpande upphandlingar,
            att det inte ska vara en katastrof om man förlorar en upphandling.
            Gör man det kommer det väldigt lätt att leda till att företag
            försvinner. Är man långt gången i Sverige när det gäller ammunitionsdestruktionen
            att klara den väl både säkerhetsoch miljömässigt, och det finns
            en stor marknad, då finns det väldigt stor anledning i tillämpningen
            av lagen om offentlig upphandling att ha en mycket stark dialog
            där vi värnar både miljön och svenskt företagande i hägn av och
            i respekt för gällande lagstiftning, lagen om offentlig upphandling
            och konkurrenslagstiftning.
          </note>
          <note>
            Anf. 7 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! Jag tackar för frågan. Det tunga och viktiga när
            det gäller försvaret är nu att se till att den omställningsprocess
            som vi är inne i blir lyckosam för verksamheten. Sedan leder det
            i sig till många processer runtomkring och skapar andra förutsättningar
            för både samhälle och företag. Det finns alla skäl att se till
            att vi gör detta på ett så klokt och förnuftigt sätt som möjligt.
          </note>
          <note>
            Blir denna omställning bra kommer Sverige att ha värdefull kunskap
            också på den industriella sidan som kommer väl till pass när andra
            länder ska gå igenom precis samma process. Då hoppas jag att vi
            kan hjälpas åt att se till att vi stärker Sveriges konkurrensförmåga
            så långt det är möjligt.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2002/03:286 om nätverksbaserat försvar
          </note>
          <note>
            Anf. 8 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! Else-Marie Lindgren har frågat mig på vilket sätt
            jag verkat för att viktiga civila myndigheter involveras i det
            nätverksbaserade försvaret.
          </note>
          <note>
            Som exempel på sådana myndigheter nämner Else-
          </note>
          <note>
            Marie Lindgren polisen, Krisberedskapsmyndigheten,
          </note>
          <note>
            Räddningsverket, Sjöfartsverket med flera.
          </note>
          <note>
            Utvecklingen av det nätverksbaserade försvaret befinner sig i
            ett inledande skede. Under de kommande åren handlar det främst
            om att utveckla metoder och tekniska lösningar för att förbättra
            det militära försvarets ledningsfunktion. En viktig milstolpe
            i detta arbete är de så kallade ledningsdemonstratorerna 05 och
            06, vilka Försvarsmakten nu håller på att utveckla. Demonstratorerna
            ska om några år i praktisk tillämpning kunna förevisa förutsättningar
            för det nätverksbaserade försvaret. Det rör sig om olika tekniska,
            metodologiska, organisatoriska och personella frågor. Försvarsdepartementet
            följer noga Försvarsmaktens arbete i dessa frågor.
          </note>
          <note>
            Det nätverksbaserade försvaret handlar i viktiga delar om att
            utnyttja modern informationsteknologi för att få ett bättre beslutsunderlag.
            Militära förband ska därmed kunna sättas in med precision och
            väl avvägd effekt, både i nationella och i internationella insatser.
            Den militära ledningsfunktionen följer därmed teknikutvecklingen
            i det civila samhället, på samma sätt som försvaret utnyttjat
            innovationer inom informations- och kommunikationstekniken. Med
            detta vill jag understryka att den utveckling och de åtgärder
            som det här handlar om är en naturlig följd av samhällsutvecklingen.
            Det nätverksbaserade försvaret är alltså ett medel och inte ett
            mål i sig.
          </note>
          <note>
            Än är det för tidigt att uttala sig bestämt om vilka enskilda
            förband och materielsystem som kommer att ingå i de olika delarna
            av det nätverksbaserade försvaret. Först om ett antal år kan detta
            bestämmas mer i detalj. Så mycket kan dock sägas att flera av
            våra moderna materielsystem som Gripenflygplan och
          </note>
          <note>
            Visbykorvetter är väl rustade för att kunna ingå. Att kommande
            materielsystem, som våra nya helikoptrar, ska kunna ingå är naturligt.
          </note>
          <note>
            I vilken utsträckning och på vilket sätt framtidens militära
            förband ska samverka med civila myndigheter går i dag främst att
            uttala sig om på en principiell nivå. Samverkan måste kunna ske,
            både tekniskt och organisatoriskt, i alla Försvarsmaktens uppgifter.
            Det kan röra sig om att utbyta lägesinformation, men också att
            Försvarsmakten kan bistå med resurser för att stödja samhället
            vid räddningstjänst. En samverkansgrupp har etablerats mellan
            Försvarsmakten och berörda civila myndigheter för att säkerställa
            att sådana frågor beaktas i utvecklingsarbetet med det nätverksbaserade
            försvaret. Jag kan i detta sammanhang särskilt nämna att ett av
            de scenarier som ligger till grund för utvecklingen av ledningsdemonstratorerna
            05 och 06 handlar om hur Försvarsmakten ska kunna bistå civila
            myndigheter vid miljöräddningstjänst till sjöss.
          </note>
          <note>
            Till sist vill jag erinra om att samverkan mellan
          </note>
          <note>
            Försvarsmakten och civila myndigheter i dag är utförligt reglerad
            i lagar och förordningar. En fortsatt utveckling av samarbetet
            mellan Försvarsmakten och civila myndigheter kan också komma att
            resa frågor om utformningen av Försvarsmaktens uppgifter och nuvarande
            gränsytor till andra myndigheter. Regeringen kommer bland annat
            att överväga sådana frågor inom ramen för beredningen av 11 septemberutredningen.
          </note>
          <note type="speaker">
            Anf. 9 ELSE-MARIE LINDGREN (kd):
          </note>
          <note>
            Fru talman! Jag ber att få tacka ministern för svaret.
          </note>
          <note>
            Den fråga som ställs handlar om på vilket sätt som regeringen
            har säkerställt att viktiga civila myndigheter - som till exempel
            polisen, Krisberedskapsmyndigheten, Räddningsverket med flera
            - kan involveras i det nätverksbaserade försvaret.
          </note>
          <note>
            I ministerns svar beskrivs det nätverksbaserade försvaret som
            mer riktat till att förbättra det militära försvarets ledningsfunktion.
            En viktig milstolpe är då
          </note>
          <note>
            - precis som ministern säger - ledningsdemonstratorerna 05 och
            06 som också kan ses som en kontrollstation. Jag instämmer i detta,
            och jag är övertygad om att vi är på rätt väg.
          </note>
          <note>
            Men en av försvarets huvuduppgifter är också att stärka vårt
            samhälle vid svåra påfrestningar i fred.
          </note>
          <note>
            Med detta menar jag att nätverket måste vara ett verktyg för
            ett mer funktionsöverskridande försvar.
          </note>
          <note>
            Fru talman! I dag och i framtiden vet vi inte vilka hot som dyker
            upp. Det är angreppets, attackens eller krisens art som ska avgöra
            hur och med vilka medel som vi bäst ska skydda oss. Därför menar
            jag att det redan nu, när det nätverksbaserade försvaret tar sin
            form, krävs att alla involverade myndigheter ställer upp och att
            man får tillgång till samma lägesbild. Då höjs kvaliteten samtidigt
            som tiden fram till dess att rätt insats görs minskar.
          </note>
          <note>
            I ministerns svar talas det också om att det i framtiden kan
            tänkas att militära förband kan samverka med civila myndigheter.
            Det lär finnas en samverkansgrupp, men fungerar den praktiskt?
          </note>
          <note>
            Fru talman! Jag menar att framtiden är här och nu.
          </note>
          <note>
            Vi måste våga tänka nytt. Regeringen måste säkerställa att alla
            myndigheter finns med på nätverkståget.
          </note>
          <note>
            Anf. 10 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! Jag tror att Else-Marie Lindgren är lite tidigt ute.
            Vi har inte ett nätverksbaserat försvar i dag, utan vi sysslar
            nu med ett ganska intensivt utvecklingsarbete för att få närmare
            kännedom om vad ett nätverksbaserat försvar ska innehålla. En
            väldigt viktig komponent är ledningssystem. Vi är inte ens så
            långt framme att vi kan säga hur ledningssystemen ska se ut, utan
            vi håller på med underlagen till dessa, det vill säga demonstratorerna
            05 och 06. I det sammanhanget är vi tidigt ute. Då är det naturligt
            att det finns en samrådsgrupp med de civila myndigheterna som
            ska vara med för att se över vilka krav och möjligheter som de
            har i ett kommande ledningssystem som vi ännu inte har, men som
            vi ska utveckla och ta fram.
          </note>
          <note>
            Denna grupp finns därför att vi i dag arbetar med andra hotbilder
            än tidigare. Det är också därför som ett av de scenarier där man
            ska testa funktionen i demonstratorerna också är en olycka av
            civil karaktär
          </note>
          <note>
            - detta för att man ska se att Försvarsmakten med sina resurser
            kan arbeta effektivt tillsammans med andra myndigheter.
          </note>
          <note>
            Ibland känns det som att vi har talat om det nätverksbaserade
            försvaret på ett sätt som att det finns ett sådant, men det gör
            det inte i dag. Vi håller på att på olika sätt att utveckla ett
            sådant försvar. Och, Else-
          </note>
          <note>
            Marie Lindgren, vi tar också med de viktiga civila aspekterna
            i det utvecklingsarbetet.
          </note>
          <note type="speaker">
            Anf. 11 ELSE-MARIE LINDGREN (kd):
          </note>
          <note>
            Fru talman! Ministern talar om att vi är tidigt ute, och det
            kan jag till viss del hålla med om. Men det som är så viktigt
            är att vi redan i inledningsskedet har möjlighet att med samverkan
            få det bästa resultatet, alltså i ett tidigt skede. Därför menar
            jag att det är viktigt att man nu låter alla civila myndigheter
            få möjlighet att delta i utvecklingen av det nätverksbaserade
            försvaret.
          </note>
          <note>
            I svaret hänvisar ministern också till
          </note>
          <note>
            11 september-utredningen, och jag kan hålla med om att det som
            utvecklas i den är mycket intressant. Det finns ju flera utredningar
            inom området samverkan.
          </note>
          <note>
            Då tänker jag på den så kallade Rakelutredningen, som konstaterar
            att infrastrukturen för kommunikation vid kriser har stora brister.
            Här kan man endast ta upp talkommunikation. För mig är det självklart
            att ett gemensamt kommunikationssystem måste vara modernt och
            kunna överföra all tänkbara information digitalt - detta för att
            vi ska kunna säkerställa, precis som jag sade tidigare, att alla
            involverade parter får tillgång till samma lägesbild för att snabbt
            kunna göra en insats.
          </note>
          <note>
            Fru talman! Det behövs en nationell kommunikationsinfrastruktur
            för kommunikation mellan offentliga organ över hela hotskalan,
            från vardagsolyckor till höjd beredskap och krig. Vi borde kanske
            kalla detta för det nätverksbaserade samhällsförsvaret.
          </note>
          <note>
            Jag menar att det nu är dags att regeringen tar initiativ.
          </note>
          <note>
            Anf. 12 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! När jag hör Else-Marie Lindgrens replik blir snarast
            tanken: Hur ska vi kunna få ett kommunikationssystem som fungerar
            mellan olika myndigheter i dag? Vi vet att det har varit ett utredande
            kring Rakel och dess föregångare. Det innebär att jag hoppas att
            vi får en lösning på den frågan ganska snart. En av de saker man
            ska titta på är förutsättningarna att använda infrastrukturen
            i försvarets telenät, och den ska genomgås ordentligt. Det handlar
            då om att försvaret kan upprätthålla sina sekretesskrav, och inte
            bara att försvaret själv gör det utan att alla andra som eventuellt
            använder sig av systemet också kan upprätthålla sekretesskraven.
            Det kan då uppfattas att det blir hindrande för andra myndigheters
            tillgänglighet. Det är sådana diskussioner som man nu måste få
            klarhet i för att se om det är möjligt att använda försvarets
            nät eller om man ska välja en annan lösning, för vi är helt överens
            om att vi behöver få ett modernt radiokommunikationssystem för
            olika myndigheter som kan fungera i fredstid.
          </note>
          <note>
            Det nätverksbaserade försvaret innehåller fler komponenter och
            kanske inte alltid sådant som handlar om att stödja det civila
            samhället i kritiska lägen. Här är ett utvecklingsarbete inlett
            där man också har tagit med de civila myndigheterna för att se
            om de kan dra nytta av de ledningssystem som tas fram.
          </note>
          <note type="speaker">
            Anf. 13 ELSE-MARIE LINDGREN (kd):
          </note>
          <note>
            Fru talman! Jag är mycket medveten om att det nätverksbaserade
            försvaret innehåller betydligt fler komponenter än de som jag
            här tar upp, men det bör ändå fästas stor vikt vid att de civila
            myndigheter som är involverade redan i inledningsskedet bör vara
            med i diskussionen och arbetet med att ta fram det nya nätverksbaserade
            försvaret.
          </note>
          <note>
            Jag tackar för de svar jag fått. Vi är ganska överens om det
            som vi har talat om.
          </note>
          <note>
            Jag tror att vi alla måste komma ifrån det stuprörstänkande som
            finns inom många områden och att vi måste visa ödmjukhet inför
            de stora organisationsförändringar som står för dörren när vi
            går in i det här nya nätverket. Trots allt är vi människor, och
            vi bör råda över tekniken och utgå från människors förutsättningar,
            inte tvärtom.
          </note>
          <note>
            Anf. 14 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! Jag tackar för interpellationen. Den rör ett viktigt
            och intressant område. Jag kan bara konstatera att ett sätt att
            försöka komma bort lite från stuprörstänkandet är att Försvarsmakten
            har en samrådsgrupp tillsammans med civila myndigheter för att
            se i vad mån deras erfarenheter kan tas till vara för försvaret,
            men också för att den nya som vi utvecklar kan bli en hjälp för
            andra myndigheter.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 12.35 på förslag av andre vice talmannen
            att ajournera förhandlingarna till kl. 13.00 då statsministern
            skulle besvara en interpellation.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.00.
          </note>
          <note>
            7 § Svar på interpellation 2002/03:270 om politikens anseende
          </note>
          <note>
            Anf. 15 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Lars Leijonborg har frågat mig: Hur avser statsministern
            motverka den utbredda uppfattningen att politiker sviker sina
            vallöften?
          </note>
          <note>
            Den socialdemokratiska regeringen, Vänsterpartiet och Miljöpartiet
            samarbetar för ett tryggare, rättvisare och grönare Sverige. I
            förra årets val fick våra tre partier väljarnas förnyade förtroende
            att ta ansvar för vårt land.
          </note>
          <note>
            Det skedde efter en valrörelse där samtliga partier redovisade
            sina ambitioner inför den kommande mandatperioden.
          </note>
          <note>
            För Socialdemokraternas del finns det anledning att känna stor
            tacksamhet för det förtroende som väljarna har givit oss - ett
            förtroende som vi kommer att göra vårt bästa för att leva upp
            till under de kommande åren. Sedan blir det väljarnas sak att
            i valet år
          </note>
          <note>
            2006 göra en utvärdering av om vi har motsvarat de förväntningar
            som väljarna har på oss.
          </note>
          <note>
            Detsamma gäller naturligtvis alla partier, oavsett om man bildar
            en riksdagsmajoritet eller befinner sig i opposition.
          </note>
          <note>
            Så fungerar det - och ska fungera - i en demokrati. Ytterst är
            det svenska folket som i allmänna val utvärderar sittande riksdag
            och som därefter ger de partier och personer sina röster som man
            känner förtroende för och som man anser bäst kan ta ansvar för
            vårt land.
          </note>
          <note>
            Frågan om människors förtroende för politiken, som Lars Leijonborg
            lyfter fram i sin interpellation, är utomordentligt viktig. Det
            finns många och komplicerade förklaringar till att många människor
            inte känner tillräckligt förtroende för det demokratiska systemet.
          </note>
          <note>
            I takt med att antalet politiker har minskat upplever många människor
            att avståndet mellan väljare och valda har ökat.
          </note>
          <note>
            Samtidigt som medborgarna förväntar sig att partierna för grundläggande
            ideologiska diskussioner, så leder jakten på snabba opinionsmässiga
            framgångar inte sällan till ytlighet i debatten och frånvaro av
            konstruktivt ansvarstagande. I grund och botten är det en farlig
            utveckling om personer blir viktigare än partier och snabba slagord
            får mer utrymme än idéer och värderingar.
          </note>
          <note>
            Det finns anledning för samtliga partier och förtroendevalda
            att vara prestigelöst självkritiska inför hur vi organiserar och
            utövar det politiska arbetet.
          </note>
          <note>
            Det finns ingen enkel och snabb väg att öka människors förtroende
            för politiken - snarare handlar det om många konkreta insatser
            när det gäller att öka kommunikationen, finna nya former för det
            politiska arbetet, öka demokratin inom och utom partierna samt
            förmågan till politiskt ansvarstagande.
          </note>
          <note>
            Avslutningsvis är det viktigt att partier och politiker gör sitt
            yttersta för att inte lova mer än man kan hålla. Därför bestämde
            vi socialdemokrater oss för att lägga fram ett valmanifest som
            var mycket tydligt på några viktiga punkter.
          </note>
          <note>
            Vi kommer aldrig att medverka till att underminera svensk ekonomi.
            Satsningar på barn, gamla och sjuka går före stora skattesänkningar.
          </note>
          <note>
            Det är inte trovärdigt att, som flera andra partier, utlova både
            gigantiska skattelättnader och samtidigt ge löften om att den
            gemensamma verksamheten ska bli väsentligt bättre.
          </note>
          <note>
            Detta, och en fortsatt ansvarsfull ekonomisk politik, gör mig
            övertygad om att det valmanifest som
          </note>
          <note>
            Socialdemokraterna gick till val på, och som regeringen vägleds
            av i sitt arbete, kommer att vara fullt ut genomfört när mandatperioden
            är över.
          </note>
          <note type="speaker">
            Anf. 16 LARS LEIJONBORG (fp):
          </note>
          <note>
            Fru talman! Jag tackar för svaret även om det inte innehöll det
            som jag hade hoppats på. Vad hade jag egentligen väntat mig för
            svar? Ja, jag hade ju inte trott att Göran Persson skulle göra
            som en japansk affärsman som man ser på TV ibland och som bockande
            och bugande med tårfyllt ansikte ber om förlåtelse för allt och
            till alla. Det hade i och för sig varit fullt motiverat. Men jag
            hade inte trott på en sådan politisk harakiri. Men det som jag
            hade hoppats på var att statsministern ändå kunde erkänna att
            ni har brutit vallöften. Sedan kan man diskutera om det var rätt
            eller fel. Jag anser att det var ekonomiskt rätt men moraliskt
            fel. Ni har kanske andra synpunkter. Men att kunna erkänna detta
            att ni har brutit vallöften skulle vara bra för det fortsatta
            politiska samtalet.
          </note>
          <note>
            Jag har träffat ett par som valde att rösta på Socialdemokraterna
            i stället för på Folkpartiet därför att ni lovade att höja taket
            i föräldraförsäkringen, medan vi strax före valet sade att vi
            inte längre var säkra på att vi hade råd med det. Nu säger ni
            att ni inte har råd.
          </note>
          <note>
            Det är klart att det här paret är mycket besviket och känner
            sig mycket sviket. Detta par hade ännu ett argument. Paret hade
            nämligen noterat att ni i er valkampanj sade: Om borgarna vinner
            kanske maxtaxan höjs. Nu är det ni som utan att ha knystat om
            det före valet höjer maxtaxan.
          </note>
          <note>
            Det är klart att väljare som ser sådant här känner sig svikna.
            Ni sade: Rösta inte på borgarna, för då sänks sjukersättningen
            under 80 %. Nu sänker ni sjukersättningen under 80 %.
          </note>
          <note>
            Jag ska ta ett exempel från den här regionen. Det skulle inte
            bli biltullar. Nu blir det biltullar.
          </note>
          <note>
            Jag skulle kunna fortsätta länge och tala om bostadsbyggande,
            sysselsättning, arbetslöshet och bistånd. Men jag vill avsluta
            denna uppräkning med ännu ett exempel. Och det framgick också
            av statsministerns svar att ert viktigaste vallöfte var att inte
            låna till reformer och att inte förorsaka problem för statsfinanserna.
            Men nu lånar ni ju till reformer. Nu är det ju underskott i statens
            finanser. Den som är satt i skuld är icke fri har vi lärt oss
            av Göran Persson. Men nu är vi ju inte fria eftersom statsskulden
            nu ökar.
          </note>
          <note>
            Att lova ut pengar som man inte har fast man vet att man inte
            har dem är ett solochvårarbeteende. Varför solochvårade ni svenska
            folket på det här sättet?
          </note>
          <note>
            Jag vill tala om vad jag tror. I opinionsmätningarna på våren
            2002 låg ni ganska bra till - 45 % och i någon mätning uppåt 49
            %. Men i valet fick ni 39 %.
          </note>
          <note>
            Det här raset under valrörelsen utlöste panik i den socialdemokratiska
            valledningen. Det var då en valseger blev viktigare än sanningen.
            Hade ni sagt sanningen om svensk ekonomi - den som Konjunkturinstitutet,
            Ekonomistyrningsverket och era egna tjänstemän i Finansdepartementet
            och vi framförde före valet - hade ni inte fått stopp på detta
            ras. Ni uppträdde som solochvårare. Ni lovade bort sådant som
            ni inte hade. Ni solochvårade er till regeringsmakten.
          </note>
          <note>
            Du solochvårade dig till statsministerposten.
          </note>
          <note>
            Anf. 17 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Efter denna gruvliga salva finns det väl anledning
            att läsa upp vad jag sade i valrörelsen när jag, som Lars Leijonborg
            påstår, drabbad av full panik presenterade det socialdemokratiska
            valmanifestet. Jag sade då följande:
          </note>
          <note>
            "Låt mig på en gång säga att ingen vet med säkerhet hur Sverige
            ser ut år 2005 eller 2006. Det är naivt att tro att någon kan
            lova ut exakt en viss typ av åtgärd om tre eller fyra år. Vi kan
            göra mer eller mindre sakligt grundade bedömningar om detta. Därför
            är det viktigt att säga att hela vårt valmanifest och vår ansats
            utgår ifrån de målsättningar för den ekonomiska politiken som
            vi la fast efter 94 års kris, nämligen överskott i offentliga
            finanser, utgiftstak som ska hållas och att det är ambitionen
            att fortsätta pressa tillbaka arbetslösheten. Det är överordnat
            för vår politik. När väl det är sagt, så innebär det också att
            når vi inte en sådan utveckling under perioden då slås naturligtvis
            förutsättningarna för politiken undan, och då har vi ett nytt
            läge. Och då hamnar man i en situation då man måste välja. Och
            då kommer vi att välja att hålla fast vid de ekonomisk-politiska
            mål som är uppsatta. Vi tänker inte medverka till att vi får en
            utveckling då vi börjar på att låna till nya reformer, utan de
            måste bekostas av en ekonomisk tillväxt."
          </note>
          <note>
            Detta sade jag på presskonferensen den 18 augusti
          </note>
          <note>
            2002.
          </note>
          <note>
            Det var fråga om en panikslagen statsminister enligt Lars Leijonborgs
            vokabulär. Så var det inte, och det tror jag att alla förstår.
            Däremot har vi för valperioden lovat en rad reformer som jag bedömer
            att vi också kommer att kunna infria. Bosse Ringholm var lite
            oförsiktig och datumsatte en reform till den 1 juli
          </note>
          <note>
            2003. Där har vi hamnat på kollision med vad som sades i valrörelsen.
            Det gäller taket i föräldraförsäkringen. Den kommer senare under
            mandatperioden, och jag kan vidgå att där finns en diskrepans.
            Men i övrigt motsvaras allt som sades i valrörelsen av det vi
            nu gör.
          </note>
          <note>
            Lars Leijonborg tar till en typ av lite klena argument, som solochvårandet,
            men hur vore det att titta på den egna praktiken? I dag lägger
            ni fram ett budgetförslag där ni plötsligt är det partiet i Sverige
            som ska sänka skatterna mest. Det handlar om 35 miljarder nästa
            år. Moderaterna nöjer sig med 20. Var det valrörelsens budskap,
            Lars Leijonborg, att Folkpartiet skulle gå i spetsen för detta?
          </note>
          <note>
            Tänk högt ett ögonblick kring språktestet. Så sent som i juni
            månad var det moderatpolitik i denna kammare medan folkpartister
            var emot. Sedan blev det i valrörelsen högsta mode för Folkpartiet.
            Jag vet inte var ni står nu, om ni fortfarande håller fast vid
            den politiken, men skadar inte den typen av lappkast också politikens
            anseende? Och har du som oppositionsledare - för man får väl utgå
            från att du i dag är oppositionsledare med tanke på den oordning
            som råder inom Moderaterna - något ansvar för att samla borgerligheten?
          </note>
          <note>
            Ni lägger i dag fram en lång rad motioner om den ekonomiska politiken.
            De spretar åt alla håll. Ni sade i valrörelsen att ni vill regera.
            Ett halvår senare är ni mer splittrade än någonsin. Skadar inte
            det också politikens anseende och förtroendet för politiker?
          </note>
          <note>
            Tänk högt på det en stund, och sluta med dumma påhopp som det
            om solochvårande. Lars Leijonborg vet att politiken är svårare
            än så.
          </note>
          <note type="speaker">
            Anf. 18 LARS LEIJONBORG (fp):
          </note>
          <note>
            Fru talman! Jag urskiljde tre olika strategier i statsministerns
            svar. Den första var det som brukar kallas bisatsmoral. Jag ska
            läsa upp det jag sade i valrörelsen, sade statsministern, men
            tidsbegränsningen är fyra minuter så statsministern hinner inte
            läsa upp allting. I stället valde statsministern att läsa upp
            en reservation som han gjorde vid något tillfälle.
          </note>
          <note>
            Därefter använde ni miljontals kronor åt annonsering och annan
            propaganda för att slå ut de löften som statsministern i en bisats
            hade sagt att man inte kan vara helt säker på genomförs. Det är
            klart att intrycket var att ni lovade allt det som jag här har
            räknat upp.
          </note>
          <note>
            Den andra strategin var att hänga ut en kompis.
          </note>
          <note>
            Det var Bosse Ringholms fel att ni lovade mer än ni kunde hålla.
            Bosse Ringholm har väl aldrig gjort något självständigt i hela
            sitt liv. Alla vet att Bosse
          </note>
          <note>
            Ringholm hade valledningens välsignelse för att säga det han
            sade. Ni var desperata. Ni hade tappat många procentenheter sedan
            våren. Ni kände att ni måste göra någonting.
          </note>
          <note>
            Den 18 augusti hade statsministern sagt: Våra vallöften gäller
            på villkor. Några dagar senare sade finansministern: Villkoret
            är nu uppfyllt, och vi klarar att höja taket. Nu säger ni: Nej,
            vi klarar det inte. Det är klart att det är ett svek.
          </note>
          <note>
            Den tredje strategin var att byta ämne, att tala om saker som
            har hänt i dag, alltså det som oppositionspartierna motionerar
            om. Jag skulle gärna diskutera det. Det är ett ytterst angeläget
            ämne, och vi har betydligt fler idéer om hur Sverige ska bli en
            tillväxtnation. Det är dock inte ämnet för dagens diskussion.
          </note>
          <note>
            Jag kan slå fast att allt det som vi har motionerat om är sådant
            som vi också argumenterade för i valrörelsen. Statsministern talar
            om att vi skulle vilja ha större skattesänkningar. Absolut inte!
            Vi har inte tillfört någon ytterligare skattesänkning utöver det
            som vi talade om före valet. Om det i någon tabell skulle se ut
            som att vi har större ökningar än Moderata samlingspartiet så
            har det rätt mycket med redovisningsteknik att göra. Vi håller
            fast vid vår politik.
          </note>
          <note>
            Vi lade före valet fram en politik för ökad tillväxt, och den
            måste innehålla en del strategiska skattesänkningar.
          </note>
          <note>
            Det hände någonting mycket viktigt i månadsskiftet augusti-september.
            Det kom, som jag nämnde tidigare, rapporter från Konjunkturinstitutet
            och Ekonomistyrningsverket. Läget var sämre. Vi drog slutsatsen.
            Det är mycket ovanligt. Jag kan inte erinra mig något politiskt
            parti som mitt under en valrörelse har dragit tillbaka ett antal
            vallöften, men vi drog tillbaka vallöften för 11 miljarder kronor.
            Det behövs inte, sade ni då, men nu har ni lagt fram er egen lista
            med 11 miljarder. Praktiskt taget varenda en av de miljarderna
            strider mot vad ni sade före valet.
          </note>
          <note>
            Jag återkommer till det som jag menar i dag är en huvudfråga
            för det fortsatta politiska samtalet kring dessa saker. Kan inte
            statsministern tydligare erkänna
          </note>
          <note>
            - inte bara skylla på Bosse Ringholm - vad Socialdemokraterna
            sade före valet, till exempel att man inte behövde spara 11 miljarder,
            fastän ni visste att ni inte skulle kunna hålla det?
          </note>
          <note>
            Anf. 19 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag hade hoppats att vi skulle få ett samtal utan
            illvilliga angrepp. Jag hängde inte ut en kompis. Jag sade hur
            det var. Det var ett pressmeddelande från finansministern som
            låste fast detta datum. Självklart står regeringen också bakom
            det.
          </note>
          <note>
            Det vet Lars Leijonborg, och det vet jag. Det behöver vi inte
            träta om. Det var ett misstag av oss.
          </note>
          <note>
            Det var dock viktigt att läsa upp det jag läste, kalla det sedan
            för bisatsmoral eller någonting annat putslustigt. Det fick i
            alla fall den ledande kommentatorn i svensk TV, K-G Bergström,
            att recensera vårt valmanifest utifrån utgångspunkten att det
            var det mest försiktiga han hade hört. Där fanns både hängslen
            och livrem, och man skulle nog inte vänta sig så mycket av det
            med tanke på alla de reservationer vi hade.
          </note>
          <note>
            Det gällde den ekonomiska utvecklingen, Lars
          </note>
          <note>
            Leijonborg. Vi gjorde då ungefär samma bedömningar som andra,
            bland annat EU-kommissionen och tyska ekonomer. Sedan har utvecklingen
            blivit sämre.
          </note>
          <note>
            Det beklagar vi. Men den blev inte sämre för att vi hade en valrörelse
            i Sverige utan för att vi är en del av en världsekonomi, och den
            påverkar oss. Vi var mer optimistiska om den för ett år sedan
            än vad vi är nu.
          </note>
          <note>
            Sedan sade Lars Leijonborg att jag bytte ämne.
          </note>
          <note>
            Det gjorde jag inte. Jag höll mig till ämnet, Lars Leijonborg.
            Det handlar om förtroendet för politik och politiker. Det är inte
            heller bara statsministern som ska utsättas för en granskning.
            Det gäller också oppositionsledaren. Och just nu sitter han uppenbarligen
            framför mig i det interregnum som har skapats från moderat sida.
          </note>
          <note>
            Hade inte väljarna mer att förvänta sig av er än den sörja av
            förslag som nu läggs fram och som spretar åt olika håll? Var det
            som sägs i dagens motioner förberett som regeringsalternativ eller
            hade ni något annat? Eller är det så att ni inte hade någonting
            alls? Ni ville ju regera, och regera gör man på program, uthållighet
            och konsekvens. Om man tänkte klart i augusti 2002 så borde det
            väl rimligen avspegla sig i motioner i maj månad 2003. Förtroendet
            för politiker, Lars Leijonborg, handlar också om hur oppositionen
            uppträder.
          </note>
          <note>
            Tänk ett ögonblick högt på detta med språktestet en gång till.
            Var det så konstigt att moderatväljarna gick till Folkpartiet
            när ni tog deras politik? Och är det så konstigt att de blir kvar
            hos er när ni nu uppenbarligen också har tagit deras skattepolitik?
            35 miljarder i skattesänkningar är Folkpartiets förslag. Moderaternas
            är i dag 20. Var det budskapet i valrörelsen till alla övertygade
            socialliberaler? Var det det ni gick ut och sade? Var det den
            signalen ni sände? Nej, det var det motsatta.
          </note>
          <note>
            Vi har gjort fel. Vi gör ständigt fel. Vi är människor. Och vi
            rättar gärna till felen. Men agera inte som oppositionsledare
            i en ton av att ni är ofelbara.
          </note>
          <note>
            Det stärker bara politikerföraktet.
          </note>
          <note type="speaker">
            Anf. 20 LARS LEIJONBORG (fp):
          </note>
          <note>
            Fru talman! I augusti och september gällde det vilka som skulle
            regera. Hade till exempel jag fått tillfälle att bilda en icke-socialistisk
            reformregering hade den haft goda förutsättningar att hantera
            Sveriges situation, få fart på tillväxten och hantera de stora
            problem vi står inför. Men vi vann inte valet. Det är klart att
            vi då i opposition lägger fram motioner utifrån den politik som
            vi står för som respektive parti.
          </note>
          <note>
            I vårt fall föreslår vi vad gäller skatter ingen skattesänkning
            utöver det som vi har talat om tidigare här i riksdagen.
          </note>
          <note>
            Den intressanta frågan är nu: Varför vann ni valet? Jag menar
            att det till stor del berodde på att ni förteg sanningen om svensk
            ekonomi. Nu hänvisar statsministern till olika internationella
            organ. Men de organ i Sverige som har till uppgift att bedöma
            statsfinansernas situation och hälsa - Ekonomistyrningsverket
            och Konjunkturinstitutet och tjänstemän på ert eget finansdepartement
            - sade att vi med full kraft var på väg att bryta igenom utgiftstaket.
          </note>
          <note>
            Statsministern sade då: Det är vår verksamhet, och de felbedömer
            detta. Vi sitter på verksamheten.
          </note>
          <note>
            Men det var de som hade rätt och ni som hade fel.
          </note>
          <note>
            Men ni kanske inte hade fel. Ni kanske insåg att de hade rätt.
            Det är därför jag är ganska skarp i tonen här. Jag tror att ni
            precis som Kjell-Olof Feldt har berättat från 1988 medvetet valde
            att förtiga delar av verkligheten för att det var den chans ni
            hade att få stopp på raset.
          </note>
          <note>
            Det är vad jag menar är den stora moraliska frågan. Jag skulle
            önska att statsministern kunde gå ytterligare i erkännande av
            att ni lovade mer än ni kunde hålla.
          </note>
          <note>
            Anf. 21 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tror att vi vid en granskning i det här avseendet
            kommer att framstå som både logiska i vårt sätt att resonera och
            dessutom konsekventa mot vad vi sade i valrörelsen. Vi har hela
            mandatperioden på oss. Jag fruktar inte en sådan granskning.
          </note>
          <note>
            Kom ihåg att Lars Leijonborg under förra mandatperioden också
            drev motsvarande svekdebatt. Det gick inte ett möte utan att en
            ledande folkpartist sade:
          </note>
          <note>
            Ni sviker barnen i skolorna. Ni sviker den svenska skolpolitiken.
            Hur gick det? Väljarna gjorde sin bedömning av den sittande regeringen
            och vi fick ett ökat förtroende.
          </note>
          <note>
            Det är ytterst sällan en regering går fram mellan två val. För
            första gången sedan 1968 skedde det i
          </note>
          <note>
            Sverige, och dessutom kraftigt. Det skedde trots attacken under
            hela mandatperioden från Folkpartiets sida om konstanta svek.
          </note>
          <note>
            Jag är inte säker på, Lars Leijonborg, att det var någonting
            som underbyggde politikens förtroende.
          </note>
          <note>
            Jag tror att folk såg igenom det. Det är likadant nu när
          </note>
          <note>
            Lars Leijonborg ondgör sig över utgiftstaket.
          </note>
          <note>
            Fru talman! De takbegränsade utgifterna är 850
          </note>
          <note>
            miljarder kronor. Det är uppåt 900 miljarder. De utgifterna läggs
            fast tre år i förväg. Vi sitter sista året och diskuterar: Blir
            det 5 miljarders överdrag, 7, 9
          </note>
          <note>
            eller 3? Vi har en oerhört god precision i detta.
          </note>
          <note>
            Jag är stolt över det. Jag har tillsammans med andra konstruerat
            det systemet. Det stärker politikens förtroende att vi klarar
            att på så sätt hålla disciplin i våra utgifter.
          </note>
          <note>
            Hur vore det - när nu Lars Leijonborg kopplar tillbaka till 1988
            och Kjell-Olof Feldt - att säga någonting om den tid då Folkpartiet
            fick ta ansvar för finanserna och hur det då gick och om det stärkte
            förtroendet för politiken och politiker?
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2002/03:299 om svensk försvarsindustris
            konkurrenskraft m.m.
          </note>
          <note>
            Anf. 22 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! Yvonne Andersson har frågat mig vilka åtgärder jag
            avser vidta för att stärka svensk försvarsindustris internationella
            konkurrenskraft och förmåga att möta Försvarsmaktens behov.
          </note>
          <note>
            Regeringen har i olika sammanhang understrukit betydelsen av
            att Sverige inom utvalda områden behåller försvarspolitiskt viktig
            kompetens vid industrin för att bidra till en säker materielförsörjning
            till det svenska försvaret och för att kunna upprätthålla förmåga
            till långsiktig utveckling. Det finns också andra försvars-, utrikes-
            och säkerhetspolitiska skäl för att upprätthålla en inhemsk industriell
            förmåga. Det är till exempel viktigt att vi samverkar mellan olika
            nationer i syfte att skapa ömsesidiga beroenden.
          </note>
          <note>
            Enligt min mening har vi hittills lyckats bra i vår strävan att
            skapa goda förutsättningar för den inhemska försvarsindustrin.
          </note>
          <note>
            Företagen är attraktiva som internationella samarbetspartner.
            Jag behöver bara nämna det multilaterala samarbetet med utveckling
            av Meteorroboten, utvecklingen av artillerigranaten Excalibur
            tillsammans med USA, utvecklingen av pansarskottet MBT LAW
          </note>
          <note>
            tillsammans med Storbritannien, utvecklingen av den splitterskyddade
            granatkastaren AMOS och den så kallade Torped, Mina, Sensor, (TMS)
            tillsammans med Finland. Således menar jag att vi i Sverige har
            skapat goda förutsättningar för en internationellt konkurrenskraftig
            industri.
          </note>
          <note>
            Viktigt i detta sammanhang är också vårt deltagande i det så
            kallade sexnationerssamarbetet bestående av Sverige, Tyskland,
            Frankrike, Storbritannien,
          </note>
          <note>
            Spanien och Italien som syftar till att vidareutveckla och omstrukturera
            europeisk försvarsmaterielindustri.
          </note>
          <note>
            Vi deltar även som aktiv part i forskningssamarbeten inom Västeuropeiska
            försvarsmaterielorganisationen
          </note>
          <note>
            (WEAO).
          </note>
          <note>
            Det finns ett antal ytterligare sätt att stärka vår industris
            internationella konkurrenskraft. Exempel på sådana åtgärder kan
            vara:
          </note>
          <note>
            · En ökad satsning på så kallade tidiga faser, det vill säga
            studier, forskning och utveckling av materiel.
          </note>
          <note>
            · En kraftsamling till vissa industriella nischer där industrin
            bedöms ha en framtida konkurrenskraft.
          </note>
          <note>
            · Ett ökat engagemang i internationella samarbeten.
          </note>
          <note>
            · Skapande av förutsättningar för svenska försvarsindustriföretag
            att integreras i internationella företagsstrukturer.
          </note>
          <note>
            · En utveckling av stödet till försvarsindustrins exportansträngningar.
          </note>
          <note>
            Självfallet kommer denna typ av åtgärder att ställa krav på ekonomiska
            satsningar av olika slag. I slutänden kan det bli fråga om prioriteringar
            inom försvarsanslaget och mellan olika teknikområden. Eftersom
            en viktig faktor för att stärka den inhemska försvarsindustrins
            konkurrenskraft är satsningen på forskning och teknologiutveckling
            kommer jag att särskilt belysa förutsättningarna för att öka de
            ekonomiska resurserna inom detta område inför Försvarsbeslutet
            2004.
          </note>
          <note>
            Inom Regeringskansliet pågår också sedan ungefär ett år tillbaka
            ett arbete med att ta fram en samlad strategi för materielförsörjningen,
            inkluderande forskning och teknikutveckling. Arbetet omfattar
            bland annat de aspekter på försvarsindustrins konkurrenskraft
            som tas upp i interpellationen.
          </note>
          <note>
            Resultatet av strategiarbetet implementeras successivt och kommer
            att presenteras för Riksdagen
          </note>
          <note>
            2004 i försvarsbeslutspropositionen.
          </note>
          <note>
            Sammanfattningsvis menar jag att regeringen har vidtagit relevanta
            åtgärder för att stärka svensk försvarsindustris internationella
            konkurrenskraft och förmåga att möta Försvarsmaktens behov.
          </note>
          <note type="speaker">
            Anf. 23 YVONNE ANDERSSON (kd):
          </note>
          <note>
            Fru talman! Jag får tacka för svaret. Som vanligt i dessa sammanhang
            är jag inte helt nöjd. Men jag tror att vi ska kunna nå varandra
            en bit på vägen under diskussionen.
          </note>
          <note>
            En förändrad omvärld har inneburit att hotbilden har förändrats.
            Det svenska försvaret genomgår en omställningsprocess från ett
            traditionellt invasionsförsvar till ett modernt och flexibelt
            nätverksförsvar.
          </note>
          <note>
            Det ställer stora krav på samverkansförmåga med andra länders
            system och avsevärd utveckling av teknik och materiel.
          </note>
          <note>
            Sverige ligger långt framme vad gäller samverkan, och denna utveckling
            ska fortgå. Detsamma måste också gälla den svenska vapenindustrin.
            Så långt tror jag att vi är överens.
          </note>
          <note>
            Försvarsindustrin utvecklar och producerar material som Försvarsmakten
            efterfrågar, och när det gäller de svenska företag som är verksamma
            i vapenindustrin - för att tala i klartext - så är naturligtvis
            Saab outstanding i de här insatserna, som är viktiga för landets
            säkerhet. Vår gemensamma ambition är säkert att de ska stödjas.
          </note>
          <note>
            Jag frågade ministern i min interpellation vilka åtgärder man
            skulle kunna vidta för att stärka den svenska försvarsindustrins
            internationella konkurrenskraft och förmåga att möta Försvarsmaktens
            behov. Jag får till svar en mängd information som vi också är
            medvetna om. Det finns vissa samarbetsprojekt som genomförs redan
            i dag. Det är bra. Det finns saker som kan genomföras och som
            kan bli bättre, om jag tolkar ministerns svar rätt, men som man
            i dag kanske inte kan påstå att man har gjort så mycket åt.
          </note>
          <note>
            Det som bekymrar mig rätt rejält är det strategiarbete som ministern
            hänvisar till, som ska presenteras för riksdagen hösten 2004.
            Det är klart att det behöver genomföras, men vi kan inte vänta
            så länge. Vi får bekymmer. Vad är det vi har i dag? Jo, vi bygger
            upp ett gemensamt försvar i Europa. Vi har dessutom en ny plattform
            för vårt agerande när det gäller att saluföra svensk försvarsindustri.
            Vi har hela den europeiska marknaden, där vi mycket väl skulle
            kunna tänka oss att finnas med i de avtal som skrivs på olika
            nivåer inom EU om gemensamt försvar. Jag tycker att det borde
            vara en självklarhet att man avtalar om att svensk försvarsindustri
            fick spela en viktig roll när det gäller det materiel som behövs.
          </note>
          <note>
            Man har mycket väl och tydligt talat om att vi behöver det här
            materielet. Jag förstår av talartiden här att jag får återkomma
            till det. FMV har fått ett tydligt direktiv om att man ska utveckla
            strategier för den tekniska utvecklingen. Frågan är: Varför görs
            då inget? Varför har vi det vakuum som finns i dag?
          </note>
          <note>
            Anf. 24 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! Hela det svenska försvaret står, precis som Yvonne
            Andersson säger, under en stor förändring och omställning. Då
            är det klart att det ibland uppstår diskussioner om hur mycket
            vi ska satsa i de olika materielsystemen i förhållande till den
            förändringsprocess som pågår. På den punkten har försvarsbesluten
            varit tydliga. Man har sagt att vi nu visserligen inte ska ha
            lika stort omfång i vårt försvar, men att vi ska se till att det
            har den bästa utbildningen och tillgången till god materiel. För
            den delen avsätter
          </note>
          <note>
            Sverige betydande resurser i försvarsmateriel. Det finns också
            krav på nyutveckling och förändring, och projekten kommer fram
            stegvis.
          </note>
          <note>
            Men i likhet med det som händer hemma hos oss i
          </note>
          <note>
            Sverige pågår också den här typen av förändringsdiskussioner
            ute i Europa, i andra länder. Det gör att alla företag som finns
            på marknaden hamnar i en stark konkurrenssituation gentemot varandra.
            Det är bland annat för att stärka den svenska industrins konkurrensförmåga
            som vi har gett oss in i sexnationssamarbetet. Så kan vi också
            se till att vi kan lyfta fram möjligheter att gemensamt utveckla
            framtida försvarsmateriel, där vi kanske inte tar fram hela produkter
            men där nischer av kompetens är det som blir våra bidrag till
            utvecklingsarbetena.
          </note>
          <note>
            Det är inte så att hela Försvarsmakten och FMV
          </note>
          <note>
            nu sitter och väntar på att det ska komma något ytterligare försvarspolitiskt
            ställningstagande med en strategi. Vi tar i stället in underlag
            för att se igenom erfarenheterna under perioden och tittar efter
            vilken typ av strategiska beslut som kan behövas framåt. Det finns
            fullt upp med projekt och aktiviteter som både
          </note>
          <note>
            Försvarsmakten och FMV tillsammans med industrin har möjlighet
            att utveckla i dag.
          </note>
          <note type="speaker">
            Anf. 25 YVONNE ANDERSSON (kd):
          </note>
          <note>
            Fru talman! Där kom en del av de funderingar som jag har. De
            har möjligheter att utveckla i dag, säger försvarsministern. I
            FMV:s rapport den 20
          </note>
          <note>
            november 2002 säger myndigheten så här: Försvarsmaterielföretagen
            har i liten utsträckning fått utvecklingsuppdrag som är inriktade
            på det nya försvaret och ett ökat internationellt samarbete. Riksdagens
            angivna inriktning har inte omsatts i beställningar till företagen.
          </note>
          <note>
            Jag menar att ambitionerna möjligtvis är goda, men vi har hamnat
            i ett läge där försvarsindustrin befinner sig i ett vakuum under
            tiden som försvaret långsamt ställs om. I stället för det som
            ministern säger är det ytterst få studie- och utvecklingsuppdrag
            som har lagts ut på den svenska försvarsindustrin under den tvåårsperiod
            som vi nu har bakom oss.
          </note>
          <note>
            Mycket talar för att situationen kommer att bestå fram till nästa
            försvarsbeslut, alltså 2004. Det är i väntan på det nya försvarsbeslutet
            som vi borde fatta nödvändiga beslut om strategier.
          </note>
          <note>
            För många delar av försvarsindustrin börjar läget bli kritiskt.
            Saab varslade i februari 100 personer i
          </note>
          <note>
            Motala. Ytterligare varsel är att vänta från Saab i
          </note>
          <note>
            Järfälla och i Linköping, som jag själv kommer ifrån.
          </note>
          <note>
            Mycket talar för att fler varsel kommer att läggas senare.
          </note>
          <note>
            Det är i det läge vi har nu som vi behöver hitta möjligheter,
            till exempel att regeringen ger FMV i uppdrag att tillse att myndigheten
            inom ramen för materialbudgeten får lägga ut studieuppdrag i svensk
            industri så att kompetens inte försvinner innan man har bestämt
            sig för utformningen av det framtida försvaret. Det är ju möjligt
            med tanke på det underutnyttjande som materialbudgeten faktiskt
            har drabbats av i ett antal år. Vi behöver alltså inte belasta
            statsbudgeten ytterligare.
          </note>
          <note>
            Det är viktigt att se helhetsbilden. Nu har vi ett
          </note>
          <note>
            EU-samarbete. Vi går in i en valrörelse i höst där vi inför svenska
            folket ska tala för vikten av att Sverige går med i EMU. Men det
            är ju inte bara att vara med i gemenskapen och finnas där, utan
            det gäller också att ta vara på den för landets räkning. Vår industri
            behöver få en spjutspets. Vi behöver kunna sälja den. Jag tror
            att det är viktigt att vi samarbetar och jobbar för export, för
            olika typer av internationalisering och partnerskap. På det viset
            kan vi samarbeta med USA
          </note>
          <note>
            och med andra länder.
          </note>
          <note>
            Det är viktigt att Sverige är framme och med på arenan nu. Vi
            får absolut inte vänta till hösten 2004, då projektredovisning
            ska ske. Det är nu vi måste vara alerta, komma ut på arenan och
            finnas med i förhandlingar i olika sammanhang inom EU. Vi måste
            kunna förvänta oss att Sveriges representanter i olika beslutande
            organ lyfter fram svensk försvarsindustri.
          </note>
          <note>
            Anf. 26 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! När man lyssnar på det här inlägget får man ett intryck
            av att ingenting görs. Vår industri har konkurrenskraft. Vi har
            tagit fram moderna vapensystem, och det är resultatet av det strategiarbete
            som bedrivs. Det är naturligt att den typen av arbete fortsätter.
            Den strategi som ska komma när det gäller forskning, utveckling
            och samarbete på försvarsmaterielområdet i kommande försvarsbeslut
            blir en summering av erfarenheterna och ett betraktande av vad
            som händer i omvärlden för att se om man behöver ändra den inriktning
            som riksdagen har antagit.
          </note>
          <note>
            Det pågår beställningar. Dessutom förs det en diskussion om att
            det finns ett överskott inom materielanslaget, men det finns inget
            sådant överskott. Till viss del handlar det om att leveranser
            av beställd materiel är senarelagda. I så fall uppkommer ju kostnaderna
            när de här systemen kommer. Man kan inte använda pengar som inte
            har gått åt ett år för att betala lite nya grejer som verkar intressanta
            och spännande, utan man måste se till att det finns pengar kvar
            till räkningarna när leveranserna kommer.
          </note>
          <note>
            För att man ska kunna göra ordentliga beställningar krävs det
            också att man har ett underlag och erfarenheter av förändringen
            i olika delar av försvaret. Det är viktigt att de erfarenheterna
            kommer tillbaka så att vi verkligen lägger ut beställningar precis
            på de områden där vi vet att vårt försvar framgent kommer att
            behöva förmåga. Det är precis det som ska ske. Det ska matchas
            med den kompetens som svensk försvarsindustri besitter. Jag kan
            lova att det europeiska samarbetet på det här området inte har
            präglats av att regeringen är motståndare till ett försvarsmaterielsamarbete
            - tvärtom. Vi har en klar inriktning också från riksdagen om att
            försvarsmaterielsamarbete är betydelsefullt också för vår egen
            säkerhet. Det är den politiken som fullföljs. Det är självklart
            att vi också tar till vara de möjligheterna inom den framtida
            EU-strukturen.
          </note>
          <note type="speaker">
            Anf. 27 YVONNE ANDERSSON (kd):
          </note>
          <note>
            Fru talman! Jag är ute efter långsiktigheten. Vi står inför en
            omställning, men på två år har mycket få utvecklingsprojekt startats.
            Vi står inför att kunna använda EU-marknaden, och vi ska ha ett
            gemensamt försvar. Men mina erfarenheter tyder inte på att man
            har använt och försökt lyfta fram svensk försvarsindustri i de
            förhandlingar som har förts.
          </note>
          <note>
            Jag efterlyser ett större ansvarstagande. Med de nedskärningar
            som finns inom försvaret i vårt land räcker inte den marknaden
            för svensk försvarsindustri. Vi måste bli stora internationellt.
            Vi har inte så många stora livskraftiga företag i det här landet
            att vi har råd att förlora något enda av dem som finns i dag.
          </note>
          <note>
            Vi måste tvärtom lägga alla resurser på att försöka värna om
            de stora företag som finns kvar i vårt land, och det gäller naturligtvis
            de små också. Då menar jag att långsiktigheten måste bli tydlig.
            Vi måste starta projekt som är hållbara i framtiden. Det är dit
            jag vill komma.
          </note>
          <note>
            Jag känner inte att det som ministern gav som svar, nämligen
            att man har vidtagit relevanta åtgärder för att stärka svensk
            försvarsindustris internationella konkurrenskraft, stämmer med
            verkligheten, och jag har försökt att djuploda i den här frågan.
            Tvärtom efterlyses många konkretioner inom det här området.
          </note>
          <note>
            Jag önskar att ministern tar till sig detta och värnar om det
            i det framtida arbetet, och det får gärna ske omgående.
          </note>
          <note>
            Anf. 28 Försvarsminister LENI BJÖRK-
          </note>
          <note>
            LUND (s):
          </note>
          <note>
            Fru talman! Vi är fullständigt överens om att de svenska företagen
            inom försvarsmaterielområdet behöver en breddad marknad för att
            kunna stärka sin egen förmåga och få egna medel för en fortsatt
            utveckling och tillväxt. Det är därför som det internationella
            samarbetet blir en viktig motor. Det är också därför som vi utvecklar
            nischförmågor inom olika delar av försvaret för att kunna tillhandahålla
            detta internationellt. Jag delar den synen.
          </note>
          <note>
            Men om vi ska kunna få fram bra produkter måste utvecklingsbeställningarna
            utgå ifrån Försvarsmaktens behov av insatsförmåga och den långsiktiga
            utveckling av försvaret som man bedömer. Riksdagen och regeringen
            kan inte hitta på projekt som industrin ska arbeta med. Den processen
            kan inte ske fristående från hur Försvarsmakten bedömer insatsförmåga
            och långsiktig utveckling. Det finns ett försvarsbeslut som man
            nu arbetar för att genomföra. Det resulterar i krav på utveckling
            av demonstratorer och av något fler projekt på den kanten.
          </note>
          <note>
            Våra myndigheter och Regeringskansliet samarbetar kontinuerligt
            med den inhemska försvarsindustrin för att ta till vara alla möjligheter
            för stärka och vidmakthålla den förmåga som vi bedömer strategisk
            och betydelsefull. Det här är en viktig fråga. Den behöver därför
            ses över i samband med varje försvarsbeslut. Fram till dess menar
            jag att både Försvarsmakten och FMV har tillräckligt underlag
            för kunna arbeta vidare.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2002/03:289 om arbetslöshetsförsäkringens
            inträdesvillkor
          </note>
          <note type="speaker">
            Anf. 29 Statsrådet HANS KARLSSON (s):
          </note>
          <note>
            Fru talman! Camilla Sköld Jansson har frågat om jag avser att
            ta initiativ till att anpassa inträdesvillkoret i arbetslöshetsförsäkringen
            till dagens arbetsmarknad och ta bort det diskriminerande inslaget
            i försäkringen.
          </note>
          <note>
            Camilla Sköld Jansson hänvisar till ett öppet brev från LO, SACO
            och TCO till regeringen i vilket de kräver att inträdesvillkoret
            i lagen om arbetslöshetskassor från 1998 ska avskaffas. Hon frågar
            om jag avser att ge ett positivt svar på brevet.
          </note>
          <note>
            De fackliga organisationerna menar att ett avskaffande av inträdesvillkoret
            skulle ge en rättvisare och tydligare arbetslöshetsförsäkring.
            De menar också att en förenkling av inträdesvillkoret skulle öka
            förutsättningarna för fler att ta del av försäkringsskyddet och
            stärka arbetslöshetsförsäkringens legitimitet.
          </note>
          <note>
            Camilla Sköld Jansson anser att dagens inträdesvillkor skapar
            en strukturell diskriminering av utsatta grupper, i första hand
            korttidsanställda kvinnor och invandrare. Inträdesvillkoret medför
            också en dyr administrativ hantering för arbetslöshetskassorna.
          </note>
          <note>
            Jag avser att bjuda in de fackliga organisationerna till ett
            möte i dessa frågor. Jag hoppas att ett sådant möte kan komma
            till stånd nu under maj månad.
          </note>
          <note>
            Det kan finnas skäl att överväga ändringar vad gäller inträdet
            i en arbetslöshetskassa. Men det är viktigt att i detta sammanhang
            betona de grundläggande principerna för inträde i en kassa och
            därmed tillgång till den inkomstrelaterade ersättningen.
          </note>
          <note>
            En sådan princip är att anställda och företagare går med i kassan
            och försäkrar sig mot arbetslöshet under tiden medan man arbetar
            och har en viss etablering på arbetsmarknaden oavsett om man senare
            eventuellt skulle bli arbetslös eller ej.
          </note>
          <note>
            Anf. 30 CAMILLA SKÖLD JANS-
          </note>
          <note>
            SON (v):
          </note>
          <note>
            Fru talman! Jag får väl börja med att tacka för svaret. Det är
            ju positivt att statsrådet har hörsammat de fackliga organisationernas
            krav genom att åtminstone bjuda in till samtal. Däremot får vi
            genom interpallationssvaret inte veta så mycket mer än att regeringen
            menar att det kan finnas skäl att överväga ändringar men att sådana
            eventuellt kan kollidera med principen att den som får del av
            försäkringen också ska ha en viss etablering på arbetsmarknaden.
          </note>
          <note>
            Jag tror att att det finns mer utvecklade analyser och tankegångar
            än så hos regeringen, och förhoppningsvis får vi höra mera om
            dem under debatten. Det här är ju inte någon ny fråga. De fackliga
            organisationerna har tidigare tagit upp den, och det har även
            vi i
          </note>
          <note>
            Vänsterpartiet gjort. Senast diskuterade kammaren detta i anslutning
            till ett utskottsbetänkande, varvid en majoritet återigen avslog
            vårt yrkande att detta åtminstone skulle ses över.
          </note>
          <note>
            Som det ser ut i dag finns det dels ett villkor sin reglerar
            möjligheterna att träda in som medlem i akassan, dels ett villkor
            att man ska ha arbetat in en rätt till inkomstrelaterad ersättning.
            Båda dessa villkor handlar om hur mycket man arbetar under en
            viss period. Som statsrådet påpekar i sitt svar är syftet att
            arbetstagaren ska arbeta sig fram till en rätt att vara försäkrad.
            Denna uppläggning svarar mycket väl mot den arbetslinje som vi
            har i svensk arbetsmarknadspolitik och som innebär att skyldigheter
            och rättigheter ska bygga på aktivitet och inte på passivitet.
          </note>
          <note>
            Men problemet med dagens inträdesvillkor är att det inte är något
            mått på vare sig aktivitet eller ansvarstagande från arbetstagens
            sida. Det bygger inte heller på vilket arbetsutbud som man som
            individ står för. Den enskildes möjligheter att få tillträde till
            akassa är olika beroende på om den som det gäller är kvinna eller
            man, född i Sverige eller invandrad, lågutbildad eller högutbildad.
          </note>
          <note>
            Jag menar att de här inträdesvillkoren är förlegade. Jag instämmer
            till fullo i LO:s, TCO:s och
          </note>
          <note>
            SACO:s uppfattning att de krav som ställs när man väl fått rätt
            att uppbära ersättning - det vill säga att man ska vara anmäld
            till arbetsförmedling, att man ska vara aktiv, stå till arbetsmarknadens
            förfogande och så vidare - är tillräckliga. Dessa regler är lika,
            och man har samma förutsättningar att uppfylla dem oavsett om
            man är kvinna eller man, invandrare eller infödd.
          </note>
          <note>
            Eftersom svaret är så kort vill jag följa upp med ytterligare
            en fråga: Håller arbetslivsministern med om att olika grupper
            på arbetsmarknaden har olika förutsättningar att upparbeta en
            rätt till a-kassa enligt de inträdesvillkor som i dag gäller?
          </note>
          <note type="speaker">
            Anf. 31 Statsrådet HANS KARLSSON (s):
          </note>
          <note>
            Fru talman! Jag känner mycket väl till Vänsterpartiets ståndpunkter
            i den här frågan. För ganska precis ett år sedan tillskrev två
            fackliga organisationer regeringen i det här ärendet. De fick
            då ett svar från regeringen där beskedet var att regeringen inte
            avsåg att ändra inträdesvillkoren.
          </note>
          <note>
            Nu kommer en ny framställning, denna gång från alla de tre huvudorganisationerna,
            och då tycker jag att det är rimligt att sammanträffa med de fackliga
            organisationerna för att få deras syn mera utvecklad.
          </note>
          <note>
            Därför är jag inte beredd att här göra något nytt ställningstagande
            utan jag tycker att det är rimligt att det är de fackliga organisationerna
            som ska få regeringens svar efter det att vi har samtalat. Jag
            är därmed inte beredd att problematisera denna fråga ytterligare,
            utan vill avvakta mitt sammanträffande med de fackliga organisationerna.
            Det är ju de tre huvudorganisationeras medlemsförbund som är bärare
            av arbetslöshetskassorna, och de är därvidlag naturligtvis viktiga.
          </note>
          <note>
            Camilla Sköld Jansson! Jag inser att olika grupper har olika
            villkor på arbetsmarknaden och även har skiftande förmåga beroende
            på vilken kategori de tillhör. Förutsättningarna är olika för
            de grupper som
          </note>
          <note>
            Camilla Sköld Jansson räknar upp i sin interpellation.
          </note>
          <note>
            Detta ska emellertid vägas av mot nödvändigheten av att ha så
            enhetliga regler som möjligt i arbetslöshetsförsäkringen och även
            av att upprätthålla det försäkringsmässiga inslaget i arbetslöshetsförsäkringen,
            det vill säga kravet på att man arbetar sig in i försäkringen
            och därmed också så småningom kvalificerar sig för rätten till
            en inkomstrelaterad ersättning.
          </note>
          <note>
            Anf. 32 CAMILLA SKÖLD JANS-
          </note>
          <note>
            SON (v):
          </note>
          <note>
            Fru talman! Det låter ju som om det går åt rätt håll om regeringen
            för ett år sedan bara avfärdade de fackliga organisationernas
            förslag men nu åtminstone sätter sig ned för samtal. Jag kan också
            hålla med om att de fackliga organisationerna är viktiga i det
            här arbetet, men det är riksdagen som fattar lagstiftningsbesluten
            och som har det sammanhållna ansvaret för politiken över huvud
            taget när det gäller jämställdhet och integration, som det här
            faktiskt handlar om.
          </note>
          <note>
            Jag noterar att Hans Karlsson instämmer i uppfattningen att man
            har olika förutsättningar och att reglerna ger olika grupper på
            arbetsmarknaden skiftande förutsättningar att få rätt till a-kasseersättning.
          </note>
          <note>
            När det gäller försäkringsmässigheten vill jag säga att man inte
            kan ha ett system som ger olika förutsättningar för de enskilda
            oavsett om de satsar till hundra procent för att få ett arbete,
            en anställning och en trygghet på arbetsmarknaden. Det är inte
            acceptabelt att enbart det faktum att den som det gäller är kvinna
            kan ge sämre förutsättningar än de som gäller för en man.
          </note>
          <note>
            Det handlar här också om att tydliggöra problem.
          </note>
          <note>
            Gör man ingenting åt dem blir de inte synliga. De människor som
            inte kvalificerar sig finns inte med i statistiken. De hanteras
            inte i a-kassorna, de möts inte av arbetsförmedlare och så vidare.
            Jag menar att trycket från samhället att faktiskt göra något åt
            inte minst de otrygga visstidsanställningarna därmed blir mindre.
            Man lämnar de här individerna därhän och får en ökad tudelning
            på arbetsmarknaden.
          </note>
          <note>
            Jag välkomnar återigen diskussionerna med de fackliga organisationerna,
            men jag menar att bara det faktum att det här problemet ligger
            på bordet på det sätt som nu är fallet talar för att det minsta
            som man kan kräva av regeringen är att den via en utredning eller
            på annat sätt ska belysa hur reglerna slår för olika grupper.
            Man bör då precisera vilka som gynnas och vilka som missgynnas
            liksom hur de här reglerna kan förändras.
          </note>
          <note>
            Kravet på enkelhet kan ligge i linje med det som de fackliga
            organisationerna faktiskt föreslår. Att ta bort de nuvarande villkoren
            för inträde är en enkel och rättvis åtgärd som inte är diskriminerande.
            I nästa steg, när arbetstagaren väl har kommit in och ska kunna
            uppbära en inkomstrelaterad ersättning, har vi ett bra system
            för uppföljning och ställande av krav.
          </note>
          <note>
            Det är inte så att skyldigheterna för den enskilde minskar. Inte
            heller bör arbetslöshetsersättningens karaktär av försäkring förändras
            i och med detta. De krav som ställs för att ersättning ska kunna
            betalas ut ligger fast och ska följas upp.
          </note>
          <note type="speaker">
            Anf. 33 Statsrådet HANS KARLSSON (s):
          </note>
          <note>
            Herr talman! Det är inte riktigt så enkelt, Camilla
          </note>
          <note>
            Sköld Jansson, som att ändra bara lite grann på en komponent
            när det gäller villkoren i a-kassan. Jag är därför lite ödmjuk
            inför den här frågan. Jag är oerhört angelägen om att upprätthålla
            en robust arbetslöshetsförsäkring som administreras av de fackliga
            organisationerna, såsom nu sker på ett bra sätt.
          </note>
          <note>
            Den regel som vi nu diskuterar kan kanske verka lite obegriplig
            för dem som inte är alldeles insatta, men det handlar om att de
            fackliga organisationerna vill ta bort den regel som säger att
            man ska ha jobbat i genomsnitt 17 timmar under fyra veckor av
            fem veckor som man räknar. De 17 timmarna korresponderar sedan
            med arbetsvillkoret i försäkringen, och det gör att om man ändrar
            på det ena stället så får det konsekvenser på det andra stället.
            De 17 timmarna syftar också till att vara en tröskel på så sätt
            att man inte ska förledas att tro att man automatiskt får en inkomstrelaterad
            ersättning bara för att man uppfyller inträdesvillkoret, om det
            skulle vara lägre än 17 timmar till exempel. Det sitter ihop.
            Därför behöver man tänka igenom hela komplexet, och jag avser
            att diskutera med de fackliga organisationerna hur de ser på helheten
            innan jag och regeringen tar ställning till att ge de fackliga
            organisationerna ett svar.
          </note>
          <note>
            Anf. 34 CAMILLA SKÖLD JANS-
          </note>
          <note>
            SON (v):
          </note>
          <note>
            Herr talman! Alla vill vi ha en robust försäkring som är enkel,
            tydlig och rättvis. Men återigen: Problemet i dag är att de här
            reglerna gör att tröskeln för inträdet blir olika hög. För vissa
            grupper är tröskeln så hög att det går år ut och år in utan att
            man kan kravla sig över den därför att arbetsgivarna diskriminerar
            vissa grupper på arbetsmarknaden och inte ger dem tillträde till
            fasta anställningar.
          </note>
          <note>
            Jag har full respekt för att man behöver tänka igenom det här
            noga. Jag har också full respekt för vikten av att inte hasta
            sig fram till någonting som gör att man skulle rubba försäkringens
            grundstomme så att säga, hävdande av arbetslinje och försäkringsmässig
            kvalitet och så vidare.
          </note>
          <note>
            Vi får väl se de här samtalen med de fackliga organisationerna
            som ett första steg, och sedan tycker jag att vi i riksdagen har
            rätt att förvänta oss någon form av respons eller vad man ska
            säga från regeringens sida, till exempel funderingar om och närmare
            preciseringar av hur reglerna ser ut och lite tankar om hur man
            skulle kunna gå vidare med detta. Det här är ett problem som måste
            åtgärdas. I vanliga fall är det ganska komplext när det handlar
            om diskriminering.
          </note>
          <note>
            Här har vi ett tydligt exempel där vi ser att vi har regler som
            i och för sig har ett syfte men som resulterar så tydligt i att
            vissa grupper diskrimineras. Det ska vi självfallet göra någonting
            åt, och det förstår jag att vi är överens om.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2002/03:264 om universitetssjukhusens
            specialistkompetens
          </note>
          <note type="speaker">
            Anf. 35 Socialminister LARS ENG-QVIST (s):
          </note>
          <note>
            Herr talman! Yvonne Andersson har frågat mig vilka åtgärder jag
            avser att vidta för att upprätthålla specialistkompetensen i grundbemanningen
            vid våra universitetssjukhus.
          </note>
          <note>
            Det är självklart viktigt att människor som är sjuka och som
            är i behov av hälso- och sjukvård känner att de är trygga och
            att de kan lita på att de ska få god vård och behandling. Jag
            vill dock poängtera att det i första hand är sjukvårdshuvudmännen
            som ansvarar för att personalen har den kompetens som krävs för
            att kunna erbjuda vård av god kvalitet. När det gäller tillgången
            till specialistläkare så är det landstingen som ska se till att
            det finns möjligheter till anställning för läkares specialiseringstjänstgöring
            i en omfattning som motsvarar det planerade framtida behovet av
            läkare med specialistkompetens.
          </note>
          <note>
            Socialstyrelsen har regeringens uppdrag att utgöra ett nationellt
            planeringsstöd och fortlöpande ta fram underlag för bedömningen
            av hälso- och sjukvårdens behov av läkare och sjuksköterskor.
            Det huvudsakliga syftet med det nationella planeringsstödet är
            att stödja huvudmännen i deras personalplanering och därmed verka
            för en god personalanvändning.
          </note>
          <note>
            Den medicinska, samhällsekonomiska och demografiska utvecklingen
            fortsätter att ställa hälso- och sjukvården inför nya och skärpta
            krav men öppnar samtidigt också för nya möjligheter. Regeringen
            har därför tidigare tagit en rad initiativ för att stärka det
            svenska hälso- och sjukvårdssystemet. I samarbete med huvudmännen
            har ett antal åtgärder vidtagits för att råda bot på konkreta
            brister och för att hälso- och sjukvården ska stå väl rustad att
            möta framtidens krav och ta till vara dess möjligheter. De tidigare
            initiativen har skett med utgångspunkt i en helhetssyn och har
            haft till syfte att förbättra hela hälso- och sjukvårdens funktionssätt
            och resultat. De konkreta åtgärderna har hittills främst varit
            riktade mot systemets bas, det vill säga primärvården och den
            grundläggande sjukhusvården. Som ett komplement till dessa satsningar
            kvarstår dock ett behov av att närmare analysera förutsättningar,
            utmaningar samt framgångsfaktorer för att utveckla den högspecialiserade
            vården och den kliniska forskningen. Målet är att den svenska
            hälso- och sjukvården även fortsättningsvis ska tillhandahålla
            högspecialiserad vård och kunskapsutveckling i världsklass.
          </note>
          <note>
            Regeringen fattade därför i maj förra året beslut om att inrätta
            ett projekt med uppgift att göra en översyn av den högspecialiserade
            vården. Syftet med översynen är att komma till rätta med vissa
            problem samt att skapa förutsättningar för en god utveckling och
            effektiv resursanvändning.
          </note>
          <note>
            Projektet om den högspecialiserade vården samråder också med
            den nyligen inrättade Ansvarskommittén. En del av Ansvarskommitténs
            uppdrag är just att se över hur väl landstingen klarar sina välfärdsåtaganden
            utifrån demografiska, samhällsekonomiska och teknologiska förändringar.
          </note>
          <note>
            Strukturen för de medicinska specialiteterna har varit föremål
            för en översyn, och Socialstyrelsens rapport med förslag till
            ändringar har föranlett viss oro och många synpunkter. Yvonne
            Andersson nämner bland annat att patientorganisationer runtom
            i landet värnar om sina specialiteter och samlar in namn till
            protestlistor.
          </note>
          <note>
            Socialstyrelsens förslag är nu ute på remiss till och med den
            15 juni. Därigenom ges alla som berörs av förslaget goda möjligheter
            att lämna synpunkter.
          </note>
          <note>
            Jag har mot denna bakgrund inte för avsikt att förekomma pågående
            utredningar och remissbehandling genom att i nuläget vidta några
            åtgärder.
          </note>
          <note type="speaker">
            Anf. 36 YVONNE ANDERSSON (kd):
          </note>
          <note>
            Herr talman! Tack för det utförliga svar som jag fick.
          </note>
          <note>
            Människor känner sig otrygga och rädda för att de inte ska få
            vård när de blir sjuka. Den ängslan visade sig när Socialstyrelsen
            kom med den här rapporten.
          </note>
          <note>
            Då blev det väldigt tydligt. Man är ängslig för neddragningar
            inom sjukvården, för det drabbar den enskilde.
          </note>
          <note>
            Nu är ju inte alls alla ängsliga - inte de som är friska, de
            som på något vis arbetar och fungerar som om det aldrig skulle
            hända någonting med just deras kroppar och som om det aldrig skulle
            kunna hända att de skulle brytas ned av en allvarlig eller dödlig
            sjukdom. Det är nämligen de med livshotande sjukdomar som har
            det svårast i de här lägena. Det är de som blir jätteoroliga när
            kompetensen inte finns kvar ens på de stora universitetssjukhusen.
          </note>
          <note>
            På de stora universitetssjukhusen har under de senaste åren kvaliteten
            dränerats. Grundbemanningen av specialister tas bort helt eller
            delvis. Det här är en utveckling som vi inte vill se.
          </note>
          <note>
            Just i Linköping, som jag kommer ifrån, har starka röster gjort
            sig hörda gällande den specialistgrupp som arbetar inom gynekologisk
            cancer. Där har patientorganisationen Gyncancer Anni vädjat att
            specialisten ska få behållas. Andra patientorganisationer över
            landet värnar sina specialiteter genom namninsamlingar och protestlistor.
          </note>
          <note>
            Det är mot bakgrund av det här som vi ska se den interpellation
            som jag har skrivit till ministern. Vad finns det bakom namninsamlingarna
            från patientorganisationerna? Vad finns det över huvud taget bakom
            detta oerhört starka engagemang i patientorganisationer? Jo, en
            oro. Och vi får inte blunda för att den svenska sjukvården i flera
            avseenden håller på att halka efter rejält i förhållande till
            många andra länder.
          </note>
          <note>
            Ett av problemen här är att den sjukvård som vi vill att alla
            ska ha möjlighet att få nu inte fås av någon. I
          </note>
          <note>
            många andra länder kan man åtminstone tillskansa sig och få den,
            och den upplevs som möjlig och tillgänglig.
          </note>
          <note>
            I det svar som ministern ger ser jag att det finns några problem
            som inte berörs. Ett av de stora problemen är ju faktiskt utbildningsplatser
            för specialister.
          </note>
          <note>
            Ministern nämner i svaret att man tar fram underlag som ska hjälpa
            landstingen att klara anställningarna och visar vilket behov som
            finns. Men det räcker inte. Underlaget måste beaktas så att det
            finns specialister att tillgå. Redan för fem år sedan skrev jag
            själv en interpellation just om den svårigheten att man inte har
            utbildningsplatser inom högskolan så att vi får specialister till
            en vård för de äldre och de behov som finns. Hur har ministern
            funderat på de frågorna?
          </note>
          <note type="speaker">
            Anf. 37 Socialminister LARS ENG-QVIST (s):
          </note>
          <note>
            Herr talman! Yvonne Andersson tar i själva verket upp flera olika
            problemställningar. Låt mig först säga att diskussionen om specialistindelning
            och specialistkompetens är en fråga som inte i något avseende
            är enbart en svensk frågeställning. Den diskussionen pågår i hela
            den internationella sjukvården. Frågeställningen är, kort sagt,
            följande: Hur långt ska specialiseringen och subspecialiseringen
            i sjukvården gå? Om den går för långt finns det en risk att man
            möter specialister som är specialister på en del av den diagnos
            som är ställd och att de inte kan ge råd eller hjälp ifall den
            inte faller precis inom deras specialitet.
          </note>
          <note>
            Det är den frågeställningen som diskuteras över hela världen.
          </note>
          <note>
            Socialstyrelsens uppgift har varit att se över hur vi ska dela
            in specialistkompetensen i Sverige. Det är möjligt att de har
            dragit fel gränser. Det är möjligt att deras förslag inte tillgodoser
            kraven på en bra specialistsjukvård i Sverige. Men det handlar
            inte ett ögonblick om att undanhålla kompetens eller kunskap för
            patienten utan om att diskutera hur många specialiteter vi ska
            ha och hur de ska utvecklas.
          </note>
          <note>
            Den frågan är nu ute på remiss. En del patientorganisationer
            har uppfattat det som att det allmänt sett handlar om att rusta
            ned tillgången till adekvat läkarvård. Det gör det inte. Det är
            inte avsikten. Förslagen skulle inte heller, såvitt jag kan se,
            leda till det.
          </note>
          <note>
            Nu ska vi lyssna till remissopinionen och se hur vi ska hantera
            Socialstyrelsens förslag. Men det har egentligen ingenting att
            göra med den specifika utvecklingen i svensk sjukvård utan det
            är en debatt som förs om de medicinska specialiteterna runtom
            i hela den utvecklade världen.
          </note>
          <note>
            Den andra frågan handlar om utbildning av specialister, om sjukvårdshuvudmännens
            ansvar för att se till att man utbildar tillräckligt många specialister
            för de behov som finns i framtiden. Där har vi nu infört ett system
            där Socialstyrelsen ger stöd för rekrytering och också för utbildning.
            Det är ganska nytt. I början på året fick vi den första resultatrapporten
            från deras arbete. Det är spännande att se vad det betyder som
            stöd för huvudmännen.
          </note>
          <note>
            Det är landstingen och sjukvårdshuvudmännen som ska ansvara för
            verksamheten. Vad vi ska göra från statens sida är att ge tillräckligt
            underlag för att de ska kunna anpassa sina resurser så att de
            verkligen motsvarar de framtida behoven.
          </note>
          <note>
            Jag tror att vi är på väg att få ett ganska bra system med ett
            bra samspel mellan den centrala nivån -
          </note>
          <note>
            företrädare för Socialstyrelsen - och sjukvårdshuvudmännen, så
            att vi slipper uppleva en situation där vi har en uppenbar brist
            på specialister på några områden. Socialstyrelsens arbete är ett
            sätt att komma till rätta med det. Det har nu påbörjats på riktigt
            allvar.
          </note>
          <note type="speaker">
            Anf. 38 YVONNE ANDERSSON (kd):
          </note>
          <note>
            Herr talman! Det låter ju hoppfullt. Men det finns ett problem.
            Vi är ju också specialister. Även politiskt kan vi bli specialister.
            Då glömmer man bort helheten.
          </note>
          <note>
            Utbildningsdepartementet och utbildningsministern har naturligtvis
            ansvar för att det finns tillräckligt många platser på medicinarutbildningen.
            Där har vi kö i vårt land och svårt att få de utbildningsplatser
            som behövs för det framtida behovet. Där behövs, vad jag kan förstå,
            ett samarbetsförfarande mellan ministrarna. Här finns problem.
          </note>
          <note>
            Jag har själv varit handledare ett flertal omgångar till blivande
            docenter, så jag känner rätt väl till forskningsarenan inom några
            av de ämnesområden som finns inom medicinen. Där kan man se att
            forskningen ligger långt framme. Forskare är specialister och
            mycket duktiga. Men vi kanske inte har den typen av apparatur
            eller teknisk utrustning för att utveckla kunskap om metoder som
            vore mycket mer skonsamma för patienter. Jag tänker på det senaste
            som jag var involverad i som handlar om olika typer av hjärtbesvär.
            Vi kanske fortfarande kör med kontrastmedel därför att vi inte
            har den senaste typen av röntgenapparater. Vi har helt enkelt
            inte haft råd att köpa in det. Sjukvårdshuvudmännen har inte haft
            det.
          </note>
          <note>
            Det är den typen av problem som gör att även om vi utbildar specialister
            kanske de inte till fullo kan utveckla sin specialistkunskap och
            hjälpa till att använda den kliniskt, för den tekniska utrustningen
            finns inte. Där ligger vi inte långt framme i vårt land.
          </note>
          <note>
            Där kan vi inte jämföra oss internationellt och tro att vi ligger
            i framkant. Därför tror jag att vi måste försöka se över den samordnade
            insatsen. Jag tänker mig också att ohälsotalen, som vi alla brottas
            med och har uppe i många debatter hit och dit, också bygger på
            att människor inte får den vård som behövs i det avseendet.
          </note>
          <note>
            Det är jättebra att man tar fram underlag som ska hjälpa landstingen
            men vi behöver utbildningsplatser att tillgå och pengar till den
            här typen av vård.
          </note>
          <note>
            Ministern talade om ett projekt där man hade fått i uppgift att
            göra en översyn av den högspecialiserade vården. När ska det projektet
            komma med sina resultat? Det vill jag gärna veta.
          </note>
          <note>
            Vi vet att det behövs utbildningsplatser och forskning. Därför
            är det viktigt att vi hittar ett sätt att samordna de olika områdena.
            Behovet av grundutbildningsplatser som vi kan se när man undersöker
            behoven inom sjukvården bör också finnas med i en högskoleproposition
            eller forskningsproposition. Jag vill höra ministerns svar också
            på den frågan.
          </note>
          <note type="speaker">
            Anf. 39 Socialminister LARS ENG-QVIST (s):
          </note>
          <note>
            Herr talman! Den ordning som vi har arbetat med hittills i den
            svenska sjukvården innebär att den nationella nivån, det vill
            säga staten och regeringen, är ansvarig för att se till att vi
            har tillräckligt stor utbildning på universitetsnivå och högskolenivå
            när det gäller sjuksköterskor och läkare. Det ansvaret är statligt.
            Nu har antalet utbildningsplatser ökat de senaste åren, både för
            sjuksköterskor och läkare. Frågan är om det är tillräckligt i
            förhållande till behoven. Vi ska göra en utvärdering av det och
            se vilken omfattning utbildningen ska ha framöver.
          </note>
          <note>
            Här har det funnits olika bedömningar. Vi hade en situation där
            läkarfacken och också övriga organisationer inom sjukvården inte
            tyckte att det fanns ett behov av att öka utbildningen kraftigt.
            De tyckte att det egentligen inte fanns behov av fler läkare.
            Men vi kom överens om att det fanns ett behov - att det fanns
            ett underskott och att vi behövde utöka utbildningen.
          </note>
          <note>
            Nu sker en ganska kraftig ökning. Där har staten ett ansvar.
          </note>
          <note>
            Sedan har staten också ett ansvar för att hjälpa och bistå sjukvårdshuvudmännen
            när det gäller planeringen för specialistutbildningen. Det gäller
            alltså nästa steg i utbildningen, att vi har tillräckligt många
            specialister. Det arbetar nu Socialstyrelsen med.
          </note>
          <note>
            Den fråga som vi har anledning att ställa oss är om det är en
            bra arbetsfördelning eller om staten har ett vidgat ansvar när
            det gäller utvecklingen av den högspecialiserade vården. Det gör
            också Yvonne
          </note>
          <note>
            Andersson. Gäller ansvaret inte bara utbildning utan också forskning,
            utbildning på plats, det vill säga sjukvårdshuvudmännens ansvar,
            och samordning mellan olika sjukvårdshuvudmän? Det är det som
            motiverar att vi gör en särskild översyn av den högspecialiserade
            vården. Projektgruppen är till för att i första ledet göra en
            översyn av hur det ser ut och vilka problemområdena är. Vi kommer
            att få en första diskussionsrapport redan under våren. I slutet
            på året kommer deras mer övergripande översyn.
          </note>
          <note>
            Den ska bli föremål för en offentlig diskussion.
          </note>
          <note>
            Efter det ska vi bestämma oss för hur vi går vidare i utredningsarbetet
            för att se i vilken mån vi behöver lägga fram förslag för riksdagen
            för att ändra spelreglerna, formerna för samverkan mellan den
            nationella nivån och sjukvårdshuvudmännen.
          </note>
          <note>
            Det är en jättespännande diskussion. Det finns, som Yvonne Andersson
            säger, ett fält av osäkerhet om vem som egentligen har ansvaret.
            Vi kan säga att det är sjukvårdshuvudmännen, men många sjukvårdshuvudmän
            säger att de skulle behöva ett mer aktivt stöd från den nationella
            nivån för att klara sina åtaganden. Det är det som detta projekt
            nu tittar på.
          </note>
          <note>
            Vi kommer att få många tillfällen att diskutera samspelet mellan
            staten, det vill säga regeringen och riksdagen, och statliga myndigheter
            å ena sidan och sjuvårdshuvudmännen å andra sidan när det gäller
            utvecklingen av den specialiserade sjukvården.
          </note>
          <note type="speaker">
            Anf. 40 YVONNE ANDERSSON (kd):
          </note>
          <note>
            Herr talman! Jag får tacka för det svaret - det var mycket tillfredsställande.
            Jag ser fram emot detta.
          </note>
          <note>
            Det jag också kan tycka är anmärkningsvärt är det som har hänt
            den senaste 15-årsperioden, då vi i hög grad har brutit ned den
            medicinska forskningen. Tidigare fanns forskningsmiljöer med grundforskning
            fram till klinisk utprövning och så vidare, och de hela miljöerna
            har vi numera inte kvar. Sannolikt beror det på uppdelningen av
            ansvaret. Det kanske finns anledning att återkomma och diskutera
            det. Där tror jag att vi är överens; vi vill ha det så bra som
            möjligt. Då handlar det om på vilket sätt vi ska få det.
          </note>
          <note>
            En sista fråga är denna: Kan jag gå tillbaka till de patienter
            som är oroliga och meddela dem att Socialstyrelsens rapporteringar
            och förslag egentligen inte är förslag som med säkerhet kommer
            att antas, utan att det handlar om en översyn där flera aspekter
            och kanske till och med flera projekt finns med i det slutliga
            ställningstagandet från regeringens sida? Är det ett svar man
            kan ge?
          </note>
          <note>
            När vi talar om ansvarsnivåer, var beslut ska fattas och vem
            som har ansvar för vad handlar det ytterst om patienter som vill
            ha vård, människor som vill leva längre och som vill ha den hjälp
            de kan få för ett bättre liv. Kan jag lämna ett lugnande besked?
          </note>
          <note type="speaker">
            Anf. 41 Socialminister LARS ENG-QVIST (s):
          </note>
          <note>
            Herr talman! Om jag förstår Yvonne Andersson rätt ska hon ge
            följande besked, och i så fall är vi överens.
          </note>
          <note>
            Socialstyrelsen har lämnat sitt förslag när det gäller specialistindelningen
            och specialistkompetenser.
          </note>
          <note>
            Det har regeringen inte tagit ställning till - det är ute på
            remiss. Vi har över huvud taget inte tagit ställning till någon
            del av detta, och vi ska lyssna noggrant till remissopinionen.
            Det är ett viktigt besked.
          </note>
          <note>
            Det andra är att inget av de förslag som finns där syftar till
            att minska eller försämra möjligheten för den enskilde patienten
            att få adekvat vård eller att få rätt kompetens i vården. Frågeställningen
            har börjat med en diskussion om hur många specialiteter vi ska
            ha och hur vi ska gruppera in de olika specialiteterna för att
            just kunna ge patienten den bästa vården. Om det är rätt indelning
            de har gjort och om det är rätt avgränsningar är sannerligen en
            öppen fråga, och vi ska lyssna noggrant till vad patientorganisationer
            likaväl som andra som har synpunkter på det har att framföra.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2002/03:267 om osteoporos
          </note>
          <note type="speaker">
            Anf. 42 Socialminister LARS ENG-QVIST (s):
          </note>
          <note>
            Herr talman! Yvonne Andersson har frågat mig vilka åtgärder jag
            avser att vidta för att man ska tidigt kunna diagnostisera osteoporos.
          </note>
          <note>
            Osteoporos, eller benskörhet, innebär en förtunning av benstommen,
            vanligtvis som en del av det biologiska åldrandet. Ett stort antal
            faktorer bidrar till att mängden benvävnad i skelettet minskar
            med åldern och ökar risken för frakturer. Osteoporos kan vara
            primär, det vill säga orsakad av naturligt åldrande, menopaus
            och livsstil - kost, motion, rökning och alkohol. Den kan också
            vara sekundär, orsakad av påvisbara sjukdomar eller som en följd
            av läkemedelsbehandling. Osteoporos ger inga besvär innan en fraktur
            inträffar.
          </note>
          <note>
            En rad riskfaktorer för osteoporos kan inte påverkas, till exempel
            ålder, kön och genetiska förutsättningar. Andra riskfaktorer kan
            påverkas och därmed minska risken för frakturer, och det gäller
            till exempel fysisk inaktivitet, rökning, nedsatt syn och fallbenägenhet.
          </note>
          <note>
            Statens beredning för medicinsk utvärdering
          </note>
          <note>
            (SBU) gör för närvarande en bred genomgång av det vetenskapliga
            underlaget för hur man kan förebygga osteoporos och frakturer,
            för hur man kan hitta individer med ökad risk för osteoporos och
            diagnostisera och behandla dessa samt bedöma de hälsoekonomiska
            och etiska aspekterna för dessa olika åtgärder. Resultatet av
            detta arbete kommer att redovisas senare i år.
          </note>
          <note>
            I detta sammanhang kommer man att få svar på vilka diagnostiska
            metoder som har en bra precision och bra noggrannhet för att kunna
            förutsäga risken för frakturer. Osteoporos är en riskfaktor för
            fraktur, men definitionsmässigt inte ett förstadium till en sjukdom.
          </note>
          <note>
            En eventuell screening med bentäthetsmätning ska således ej jämföras
            med till exempel en mammografiscreening, där syftet är att identifiera
            en sjukdom i ett tidigt stadium.
          </note>
          <note>
            Bentäthetsmätningar fyller en viktig funktion inom sjukvården
            för att utreda enskilda patienter med hög risk för frakturer och
            därmed kunna föreslå förebyggande åtgärder. Flera läkemedel finns
            inregistrerade för att motverka och behandla osteoporos. Även
            mekaniska skydd finns för att mildra skador vid fallolyckor. Det
            finns dock i dag inga data som motiverar en allmän screening med
            bentäthetsmätning.
          </note>
          <note>
            Jag utgår från att den systematiska kunskapssammanställning som
            SBU senare i år kommer att lägga fram om att förebygga, diagnostisera
            och behandla osteoporos kommer att kunna vara till stort stöd
            för hälso- och sjukvården i denna viktiga fråga.
          </note>
          <note type="speaker">
            Anf. 43 YVONNE ANDERSSON (kd):
          </note>
          <note>
            Herr talman! I den här frågan är vi inte överens.
          </note>
          <note>
            Jag menar att det i dag finns data som mer och mer tyder på att
            vi borde göra en genomgång så att det finns möjlighet att på ett
            tidigt stadium diagnostisera osteoporos.
          </note>
          <note>
            Ohälsotalen stiger. Det måste finnas i bakhuvudet på oss alla
            att det är ett samhällsproblem. Osteoporos är en sjukdom, som
            också ökar alltmer. Antalet frakturer per år som beror på denna
            sjukdom är mer än
          </note>
          <note>
            70 000. Av kvinnor i Sverige kommer cirka en av tre att drabbas
            av den här sjukdomen under sin livstid, och av männen en av åtta.
          </note>
          <note>
            Sverige har ett större antal än övriga länder. Trots detta tycks
            medvetenheten vara mycket dålig här, åtminstone om vi ser åtgärderna.
          </note>
          <note>
            I Australien kan man gå in på ett apotek och mäta om man har
            tendenser, för att sedan uppsöka en läkare. Jag tar det som exempel
            eftersom jag var där med min syster, som gjorde detta och kunde
            få en behandling väldigt snabbt.
          </note>
          <note>
            De frakturer som följer av osteoporos är oerhört kostsamma både
            för den enskilde och för samhället.
          </note>
          <note>
            Ofta är det just en höft- eller kotfraktur som gör att äldre
            inte längre kan klara sig själva utan måste placeras i långvården.
          </note>
          <note>
            Samtidigt - och det är det här jag vill komma åt -
          </note>
          <note>
            finns det i dag bot för sjukdomen om den upptäcks i tid. Jag
            håller alltså inte med om att osteoporos inte är en sjukdom förrän
            man har fått en fraktur. Jag menar att det är en sjukdom när skelettet
            bryts ned på detta sätt redan innan frakturen har skett.
          </note>
          <note>
            Tillräckligt tidig identifiering av individer som hör till den
            grupp som riskerar att få sjukdomen kan hjälpa om man rekommenderar
            ett annorlunda livsmönster. Senare måste man ta till dyra behandlingar
            och mediciner. Behandlingen är i princip kostnadsfri om man upptäcker
            sjukdomen tillräckligt tidigt, men då måste man upptäcka den redan
            innan individen har några symtom.
          </note>
          <note>
            Jag har själv mött det här. Eftersom jag hade en syster som drabbades
            av detta funderade jag: Kanske jag borde göra en sådan mätning
            så att jag får veta det, och då kan jag ändra mitt livsmönster
            så att jag aldrig utvecklar en sådan sjukdom. Men icke - i dag
            har man inte möjlighet att göra en sådan mätning om man inte är
            sjuk, det vill säga inte har en fraktur eller liknande.
          </note>
          <note>
            Det är det här som jag vill komma åt genom den metod som Sectra
            i Linköping har. Jag har alltså varit och besökt dem, granskat
            metoden och blivit fascinerad - och den säljs över världen. Genom
            en enkel digitalröntgen av fingrarna kan man konstatera vilka
            människor som finns i riskzonen. Jag skulle vilja göra detta,
            men det går inte i Sverige.
          </note>
          <note>
            Kan ministern tala om vad man ska göra?
          </note>
          <note type="speaker">
            Anf. 44 ANNA LILLIEHÖÖK (m):
          </note>
          <note>
            Herr talman! Det här handlar faktiskt om en svensk folksjukdom.
            Det är så olyckligt att vi här i
          </note>
          <note>
            Skandinavien är verkligt drabbade av frakturer till följd av
            benskörhet, och i Sverige är vi ännu mer drabbade än i Norge,
            till och med dubbelt så mycket.
          </note>
          <note>
            Så det här är utbrett.
          </note>
          <note>
            Vi kanske inte ska tala om masscreening, men det finns lägen
            mellan att bara undersöka dem som faktiskt redan har en fraktur
            och masscreening.
          </note>
          <note>
            Jag uppfattar att ministern ändå är välvilligt inställd till
            att man ska kunna behandla benskörhet i större utsträckning, men
            det gäller alltså att komma längre på vägen. Därför tycker jag
            att det här var en väldigt bra interpellation.
          </note>
          <note>
            Det handlar faktiskt inte bara om äldre, utan det är också yngre.
            Dessutom gäller det inte bara kvinnor utan också män. Det görs
            bland annat en jättestor undersökning i Kalifornien av någon professor,
            och där deltar 1 000 personer från Sverige just på grund av detta.
          </note>
          <note>
            Tyvärr får mycket få av dem som är drabbade av benskörhet i dag
            diagnos och behandling. Då blir det alla de här mycket dyrbara
            konsekvenserna, som vi hörde interpellanten beskriva. Här har
            vi faktiskt en chans att genom bentäthetsmätning tidigare finna
            dem som är på väg att bli drabbade. Detta är en utomordentligt
            stor riskfaktor oavsett om vi vill bedöma detta som sjukligt,
            bara onormalt, en degenerering eller en följd av någonting annat.
          </note>
          <note>
            Jag menar att detta inte spelar så stor roll. Det handlar ju
            om möjligheten att medicinera och hjälpa dem som är i riskzonen.
            Fortfarande är tillgången på bentäthetsmätare mycket låg i vårt
            land - som samtidigt är så hårt drabbat av detta.
          </note>
          <note>
            Sett i det perspektivet tycker jag faktiskt att ministerns svar
            är lite njuggt. Därför tog jag mig före att begära ordet i den
            här debatten. Man vill kanske inte ha allmän screening. Vi får
            väl se genom SBU om det möjligen är kostnadseffektivt, för det
            är väl det som de tittar på, eller hur långtgående kontroll av
            riskpatienter vi ska ha. Men det finns ju faktiskt många andra
            sjukdomstillstånd som är sammankopplade med det här, så det finns
            nog fler positiva effekter än vad man kanske i förstone ser.
          </note>
          <note>
            Det är inte bara en riskfaktor när det gäller framtida frakturer,
            utan det handlar faktiskt om en behandling för att förhindra mycket
            stora kostnader. Visserligen är detta sjukvårdens fråga, men det
            är mycket som även rör ministerns arbetsområde, forskning och
            utbildning. Det är viktigt att vi sätter i gång och ser till att
            vi får bentäthetsmätning så att vi också kan göra en fortlöpande
            utvärdering. Därför vill jag upprepa interpellantens fråga: Vilka
            åtgärder avser ministern att vidta utöver att vänta på SBU:s undersökning?
          </note>
          <note type="speaker">
            Anf. 45 Socialminister LARS ENG-QVIST (s):
          </note>
          <note>
            Herr talman! Ibland tänker jag att det kanske är en väldig tur
            att det inte är Sveriges riksdag som bestämmer behandlingsmetoder
            i svensk sjukvård. Till sist måste man ju bestämma sig för vem
            man ska förlita sig till. Och vi har i Sverige ett ganska bra
            system när det gäller att försöka fånga upp den medicinska sakkunskapen
            och kunskapsnivån när det gäller sjukvården.
          </note>
          <note>
            Det händer två saker när det gäller frågan om osteoporos.
          </note>
          <note>
            Det ena är att Läkemedelsverket så sent som för ett och ett halvt
            år sedan, alltså 2001, utfärdade nya rekommendationer när det
            gäller behandling av osteoporos. Efter många debatter i riksdagen,
            där frågan har varit uppe, deltog Läkemedelsverket i en konsensuskonferens
            - jag tror att man även var med och arrangerade den - som gällde
            forskare i Norden. De skulle komma fram till vad man i den medicinska
            forskningen i dag är ense om, vilka behandlingsmetoder som är
            att rekommendera och vad man ska rekommendera svensk sjukvård.
          </note>
          <note>
            Dessa rekommendationer gick ut 2001, och det här var ett resultat
            av detta märkliga faktum att det är större problem i nordiska
            länder och att vi har större problem i Sverige än i övriga nordiska
            länder. Nu finns dessa rekommendationer. Det är dem som svensk
            sjukvård följer.
          </note>
          <note>
            Det andra handlar om att diskutera behovet av fler bentäthetsmätningar
            utan att man har just masscreeningar. Hur mycket ska man satsa
            på detta, och vilka metoder ska användas? Det arbetar SBU med,
            och vi väntar nu på SBU:s rekommendationer.
          </note>
          <note>
            Jag tror att det är klokt att avvakta den sakkunskap vi har och
            avvakta dessa genomgångar av det faktiska kunskapsläget innan
            man bestämmer sig.
          </note>
          <note>
            Åtminstone tycker jag att det är rimligt att man som minister
            gör det.
          </note>
          <note>
            Sedan har vi då frågan om den här nya metoden.
          </note>
          <note>
            Glädjande nog håller Karolinska sjukhuset på att utvärdera den
            för att se vilket värde den faktiskt har.
          </note>
          <note>
            En sak är att leverantören och de som prövar den just nu är entusiastiska,
            men nu sker en utvärdering där vi får veta i vilken mån det här
            faktiskt är effektiva undersökningar och i vilken mån det är bättre
            undersökningar kostnadsmässigt eller medicinskt än andra undersökningar.
            Så vi får en utvärdering av detta.
          </note>
          <note>
            Det är inte alldeles säkert att leverantören av det här systemet
            har rätt, men man har i alla fall rätt att få detta prövat, och
            det sker nu en sådan prövning på
          </note>
          <note>
            Karolinska sjukhuset. Då kan vi ta ställning till hur man ska
            göra och se i vilken mån man ska rekommendera den typen av behandling
            också i övrig sjukvård, så att också Yvonne Andersson kan få just
            den här metoden i framtiden.
          </note>
          <note type="speaker">
            Anf. 46 YVONNE ANDERSSON (kd):
          </note>
          <note>
            Herr talman! Tack ministern för de löftesrika orden!
          </note>
          <note>
            Det jag vill komma åt handlar om långsiktighet och kortsiktighet.
            Det vi långsiktigt kan åtgärda kanske kostar lite mer kortsiktigt.
            Men det ger oerhört goda effekter långsiktigt. Det handlar om
            människors hälsa eller ohälsa, trygghet eller otrygghet. Jag är
            till och med väldigt säker på att människor som är tillräckligt
            otrygga drabbas mer av sjukdomar just på grund av att de är otrygga.
            Sedan handlar det om att ta vara på den nya tekniken och tro på
            det som vi har forskat fram och utvecklat kontra att sitta fast
            i det gamla.
          </note>
          <note>
            De riktiga mätningar som vi har i dag är otroligt säkra. Den
            här nya tekniken kan inte tillnärmelsevis nå dit, utan den här
            nya tekniken som jag nämnde,
          </note>
          <note>
            DXR, är mer till för att hitta riskgrupper.
          </note>
          <note>
            Jag var heller inte ute efter att vi skulle ha någon masscreening.
            Jag tror snarare att detta ska finnas tillgängligt för människor
            som skulle vilja göra det här. Man kanske undrar: På vilket sätt
            kan jag få det här mätt? Kan jag hitta det här någonstans i Sverige?
          </note>
          <note>
            Det handlar alltså om tillgängligheten. Om jag vill se en film
            så får jag det. Om jag vill ändra på mina tänder eller hitta på
            något annat med mitt utseende så får jag det. Vill jag då mäta
            bentäthet ska jag kunna få tillgång till det här. Det är väl egentligen
            det som jag önskar att vi skulle ta vara på.
          </note>
          <note>
            Att möta upp långsiktigt, tänka på människors hälsa och ta vara
            på ny teknik är väl egentligen den treklöver som de flesta av
            oss vill förespråka. Men ibland är det svårt, för det finns hinder
            på vägen. Det är väl där som jag önskar att den här debatten ska
            få finnas med. Jag önskar att den finns med i bakhuvudet på ministern.
            Jag tror inte att man i riksdagen ska lägga sig i de medicinska
            behandlingarna, men jag tror att man i uttalanden och i debatter
            i riksdagen och bland politiker i olika kretsar kan lyfta upp
            och uppmärksamma möjligheter till ett bättre samhälle för människorna
            att leva i. Det är egentligen det yttersta syftet med den här
            interpellationen.
          </note>
          <note>
            Med det tackar jag för svaret, och jag hoppas att detta finns
            med framöver i ministerns överväganden.
          </note>
          <note type="speaker">
            Anf. 47 ANNA LILLIEHÖÖK (m):
          </note>
          <note>
            Herr talman! Det här blir en väldigt enig debatt, så att säga.
          </note>
          <note>
            Sannolikt kommer detta att visa sig vara fruktansvärt lönsamma
            insatser, och då kan man fråga sig om det inte några forskningssteg
            framåt kommer att vara en fråga även för den statliga sidan och
            inte bara för sjukvården.
          </note>
          <note>
            SBU kommer säkert att se till det långsiktiga och kunna bidra
            på ett bra sätt. Men sedan är det faktiskt inte bara nya mätmetoder
            utan också nya behandlingsmetoder på väg, och då tycker jag, precis
            som
          </note>
          <note>
            Yvonne Andersson, att detta måste vara tillgängligt så att det
            blir möjligt att finna dem som är i riskzonen och som lider av
            detta. Dessa skulle då kunna hjälpas och den höga risken för ganska
            allvarliga konsekvenser avvärjas.
          </note>
          <note>
            Vi skulle gärna vilja se att dessa åtgärder kom i gång - större
            tillgänglighet för mätning kanske inte av alla men av dem som
            befinner sig i riskzonen för att hålla jämna steg och kunna ingripa
            med de nya medel som faktiskt finns tillgängliga redan nu.
          </note>
          <note type="speaker">
            Anf. 48 Socialminister LARS ENG-QVIST (s):
          </note>
          <note>
            Herr talman! Jag vill bara upplysa om vad SBU:s arbete nu koncentreras
            kring. Det är tre områden där de ska redovisa det internationella
            kunskapsläget.
          </note>
          <note>
            Först handlar det om att förebygga. Det är kanske det allra viktigaste.
            Vad säger den internationella forskningen om möjligheterna att
            förebygga benskörhet?
          </note>
          <note>
            Det andra är hur vi effektivast ska diagnostisera benskörhet.
            Det är alltså hela frågan om screening, vilka man i så fall ska
            dra in i ett mer omfattande screeningarbete och vilka metoder
            vi ska använda.
          </note>
          <note>
            Det tredje är vad vi har för kunskap när det gäller att behandla
            fastslagen benskörhet.
          </note>
          <note>
            Så visst är det ett spännande arbete de har. Min poäng var egentligen
            bara att blir roligare att diskutera när vi har fått SBU:s rapport,
            för då vet vi mer.
          </note>
          <note>
            Kan staten göra någonting för att stärka sjukvårdens möjligheter
            att erbjuda stöd och hjälp? Kan staten göra någonting för att
            öka det förebyggande arbetet?
          </note>
          <note>
            Det kommer vi att veta mer om när vi får SBU:s rapport. Då kan
            vi ha en ny diskussion.
          </note>
          <note type="speaker">
            Anf. 49 YVONNE ANDERSSON (kd):
          </note>
          <note>
            Herr talman! Då blir jag ju väldigt nyfiken. Jag vet inte om
            vi sade någonting om tidsplanen, men kan man då utgå från att
            ministern när denna rapport kommer lägger fram en proposition
            i frågan?
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2002/03:291 om vård i livets slutskede
          </note>
          <note type="speaker">
            Anf. 50 Socialminister LARS ENG-QVIST (s):
          </note>
          <note>
            Herr talman! Cristina Husmark Pehrsson har frågat mig vilka åtgärder
            jag ämnar vidta för att stärka den palliativa vården samt vad
            jag ämnar göra för att fullfölja förslagen i betänkandet om värdig
            vård i livets slutskede.
          </note>
          <note>
            Det är riktigt att slutbetänkandet Döden angår oss alla - värdig
            vård vid livets slut (SOU 2001:6) har remissbehandlats och bereds
            inom Regeringskansliet samt att regeringen ännu inte har tagit
            ställning till kommitténs förslag.
          </note>
          <note>
            Regeringen tillkallade 1997 en kommitté med uppdrag att bland
            annat lämna förslag till hur livskvaliteten för dem som är svårt
            sjuka och döende kan förbättras. Att kommittén tillsattes berodde
            delvis på att Statens medicinsk-etiska råd, SMER, uppmärksammat
            regeringen på att det fanns ett behov att på nytt överväga en
            rad medicinska frågeställningar som aktualiseras vid vård i livets
            slutskede. Senast en översyn på området då hade gjorts var i betänkandet
            I
          </note>
          <note>
            livets slutskede (SOU 1979:59). Nya kunskaper och erfarenheter
            hade framkommit, och dessa behövde enligt SMER diskuteras och
            utvärderas.
          </note>
          <note>
            Sedan kommittén överlämnat sitt slutbetänkande till regeringen
            har mycket hänt, och en del av de frågor den arbetade med har
            behandlats i andra sammanhang. Ett exempel är att frågor kring
            vad som bör gälla för beslutsoförmögna personer nu utreds av en
            särskild utredare tillsatt av Justitiedepartementet. Jag vill
            också peka på att frågor om en sammanhållen vårdkedja och medicinskt
            färdigbehandlade patienter behandlats i regeringens proposition
            Samverkan mellan kommuner och landsting inom vård- och omsorgsområdet
            (prop. 2002/03:20). Regeringen har också nyligen tillsatt en särskild
            utredare för att göra en översyn av vård och omsorg för äldre
            - tio år efter ädelreformen (dir. 2003:40). Översynen berör flera
            av de frågor som behandlas i betänkandet Värdig vård vid livets
            slut och som gäller hur vården av gamla är utformad.
          </note>
          <note>
            Det finns fortfarande brister i vården av människor vid livets
            slut. Det måste ändå framhållas att sjukvårdshuvudmännen har åstadkommit
            en mycket positiv utveckling av området genom att under flera
            år aktivt och framgångsrikt arbeta med att förbättra vården i
            livets slutskede. Regeringen vill självklart verka för att denna
            positiva utveckling fortsätter.
          </note>
          <note>
            Kommitténs betänkande innehåller inte så många konkreta förslag
            till åtgärder från regering och riksdag. Många av betänkandets
            bedömningar och förslag rör i stället områden där huvudmännen
            ansvarar och beslutar om verksamhetens organisation. Exempel på
            sådana är frågor om läkaransvar, resursteam, kompetenscentrum,
            bemötande av patienter och anhöriga samt ett fördjupat samarbete
            med trossamfund.
          </note>
          <note>
            Att granska ett område och att kartlägga de behov som finns av
            förbättringar har ett värde i sig. Ett sådant arbete stimulerar
            till diskussion och utveckling av området och leder till att utredningens
            tankar och idéer sprids, vilket också kan antas avsätta spår i
            verksamheten.
          </note>
          <note>
            Betänkandet bereds för närvarande, och jag har inte för avsikt
            att nu gå in i detalj på vilka åtgärder regeringen kommer att
            vidta med anledning av det.
          </note>
          <note>
            Anf. 51 CRISTINA HUSMARK PEHRS-
          </note>
          <note>
            SON (m):
          </note>
          <note>
            Herr talman! Tack så mycket för svaret, socialministern!
          </note>
          <note>
            Jag skrev min interpellation därför att jag blev orolig när jag
            såg att ingenting hände med anledning av slutbetänkandet Döden
            angår oss alla - värdig vård vid livets slut. Jag tycker att det
            är för viktigt för att ingenting ska hända. Speciellt orolig blev
            jag eftersom jag i förra årets äldrebetänkande kunde läsa att
            detta betänkande bereddes på Regeringskansliet, och när vi nu
            kommer till årets äldrebetänkande står det att regeringen ännu
            inte har tagit ställning till kommitténs förslag. Då har det gått
            ett år till. Det här är frågor som är så viktiga och behov som
            är så skriande att någonting drastiskt måste hända.
          </note>
          <note>
            När dessutom socialministern här i dag säger att detta nu ånyo
            bereds på departementet undrar jag lite grann hurdan ordning ni
            har i byrålådorna. Det vore bra att få ett klarläggande: Bereds
            det eller bereds det inte?
          </note>
          <note>
            Sedan säger socialministern att han inte vill diskutera detaljer.
            Det kan jag mycket väl gå med på om man nu inte har kommit någonstans
            med beredningen av detta ärende. Men låt oss diskutera mer övergripande
            vad som borde varit med!
          </note>
          <note>
            Jag vet också att både Kommun- och Landstingsförbundet nu har
            sina stämmor, och jag kan tänka mig att socialministern ska dit
            och besöka dem. Där har socialministern sina partivänner i toppen,
            både i
          </note>
          <note>
            Kommun- och i Landstingsförbundet, så i stället för att träta
            om vilken huvudman som har ansvar för vad kunde ni väl sätta er
            ned och säga: Nu får vi se till att någonting händer här! Det
            är nämligen så ojämlik vård i livets slutskede i Sverige att det
            faktiskt är skrämmande.
          </note>
          <note>
            Socialministern säger också i sitt svar att kommitténs betänkande
            inte innehöll så många förslag till åtgärder. Det kan jag i så
            fall tycka är ett underkännande av kommitténs arbete. Det står
            nämligen i regeringens direktiv till utredningen att den skulle
            analysera och lämna förslag till hur man kan förbättra kvaliteten
            och öka inflytandet för dem som är svårt sjuka och döende och
            deras familjer och närstående.
          </note>
          <note>
            Den skulle också belysa forsknings- och utbildningsbehov.
          </note>
          <note>
            Är det så, socialministern, att den här kommitténs slutbetänkande
            var så fattigt på förslag att det är därför det inte har hänt
            någonting?
          </note>
          <note>
            Sedan säger socialministern att det har hänt en massa andra saker
            ändå. Det enda jag egentligen kan hitta är att det om några dagar
            ska beslutas om att man i landstingen möjligen ska kunna få ha
            frivilliga samverkansnämnder. Men det är ju inte fler politiker
            de här svårt sjuka människorna behöver, utan det är faktiskt en
            god vård och omsorg både om dem och om deras närstående.
          </note>
          <note>
            Det vore intressant att få höra lite grann vad socialministern
            säger om hur vi ska klara den palliativa vården på ett bättre
            sätt än i dag.
          </note>
          <note>
            Landets äldrevårdsexperter säger också att skillnaderna i kommunernas
            utbud är orimliga. Till exempel säger Mårten Lagergren, docent
            i geriatrik: Det är ett lotteri vilken äldrevård man får. Hur
            långt ska egentligen kommunernas självstyrelse få sträcka sig?
          </note>
          <note>
            Jag ska ge ett exempel: Inge Granqvist, 72 år, fick till slut
            en plats på Mathildenborgs sjukhem i Malmö.
          </note>
          <note>
            Han var då så dålig att han redan hade slutat äta och dricka,
            och han dog någon vecka senare.
          </note>
          <note>
            Kommunen begärde 1 200 kr för att köra honom till sjukhemmet.
            Det hade hustrun Gunvor inte råd med. Inge Granqvist baxades upp
            i en rullstol och transporterades dit i en vanlig färdtjänsttaxi.
            200 kr hade jag klarat, inte 1 200 kr, säger Gunvor Granqvist.
          </note>
          <note>
            Detta är inte värdig vård vid livets slut, socialministern.
          </note>
          <note type="speaker">
            Anf. 52 Socialminister LARS ENG-QVIST (s):
          </note>
          <note>
            Herr talman! Vi kan säkert ägna ganska mycket tid åt att diskutera
            principerna för äldreomsorgen i största allmänhet. Det var det
            Cristina Husmark
          </note>
          <note>
            Pehrsson slutade med.
          </note>
          <note>
            Men utredningen som vi talade om handlar om palliativ vård och
            specifik vård i livets slutskede. Det intressanta med utredningen
            är att den föreslår en rad åtgärder för att den palliativa vården
            ska bli bättre.
          </note>
          <note>
            Men, som jag konstaterar i mitt svar, det var väldigt få förslag
            till åtgärder som krävdes av regering och riksdag. Det handlar
            väldigt mycket om ändrade attityder i sjukvården. Det handlar
            väldigt mycket om att se vården på ett annat sätt, om att samverka
            över kompetensgränser. Det handlar väldigt mycket om hur man ska
            bemöta en patient som för sin egen del -
          </note>
          <note>
            sannolikt gäller det också anhöriga - blir alltmer medveten om
            att livet håller på att rinna i väg. Det handlar väldigt mycket
            om etiska överväganden.
          </note>
          <note>
            Det är bra med en sådan utredning. Problemet blir ju att så länge
            vi har ett sjukvårdssystem med ganska decentraliserat ansvar är
            det inte säkert att det är här vi ska besluta. I stället ska delar
            av utredningen vara en stimulans för utvecklingen hos sjukvårdshuvudmännen.
            Jag vet att utredningen har lett fram till många diskussioner
            hos sjukvårdshuvudmännen. Här i Stockholms län likaväl som i andra
            landsting har man haft ganska rejäla diskussioner om hur man utvecklar
            den palliativa vården.
          </note>
          <note>
            Men vi håller på att gå igenom vad det är för områden som staten
            ska ta initiativ på. Vi har redan gjort det på några områden.
            Vi har redan lagt fram förslag om gemensamma nämnder. Det handlar
            sannerligen inte om att antalet politiker ska öka. Det är snarare
            tvärtom. Har man en gemensam nämnd i stället för två blir det
            rent matematiskt färre politiker. Men det är inte det som är poängen.
            Vad det handlar om är att politikerna ska ha ett gemensamt ansvar
            över hela vårdkedjan, det vill säga en nämnd ska vara ansvarig
            både för läkarnas insatser i äldreomsorgen och för övrig vårdpersonal.
            Det är det som är tanken. Jag är övertygad om att många kommuner
            och landsting kommer att välja att ha gemensamma nämnder för att
            få ett helhetsansvar.
          </note>
          <note>
            Vi ser också över ädelreformen, som är en del i det vi diskuterar.
          </note>
          <note>
            Svaret på interpellationen är helt enkelt att vi, som det också
            står, bereder betänkandet, vi går igenom på vilka områden det
            finns anledning för riksdagen att ta initiativ och för regeringen
            att lägga fram förslag som en följd av utredningen och på vilka
            områden vi måste försäkra oss om att man för diskussionen vidare
            hos sjukvårdshuvudmännen.
          </note>
          <note>
            När det sedan gäller äldreomsorgen rent allmänt, resurser till
            äldreomsorgen och krav på den, finns det säkert mycket vi kan
            diskutera och mycket att önska.
          </note>
          <note>
            Det får vi återkomma till. Nu handlade frågan specifikt om den
            palliativa vården och den utredning som har sysslat med den.
          </note>
          <note>
            Anf. 53 CRISTINA HUSMARK PEHRS-
          </note>
          <note>
            SON (m):
          </note>
          <note>
            Herr talman! Vården av Inge Granqvist handlade inte i första
            hand om äldreomsorg, socialministern.
          </note>
          <note>
            Det handlade om den palliativa vården. Han dog ett par veckor
            senare. Han var svårt sjuk när han kom.
          </note>
          <note>
            Det är palliativ vård. Palliativ vård handlar inte om vård de
            sista minuterna, det handlar om resan fram till den punkt då man
            ser ett slut som man inte kan hindra.
          </note>
          <note>
            Låt oss i alla fall titta på kommitténs förslag, socialministern.
            Det finns en hel del. Socialministern säger att det inte finns
            det, men jag tycker att det finns många viktiga, bra och konkreta
            förslag.
          </note>
          <note>
            Kommittén säger först och främst att alla människor i livets
            slutskede ska tillförsäkras en palliativ vård på lika villkor
            i hela landet. Det tycker jag är ett klart och tydligt besked.
          </note>
          <note>
            En insats som är viktig, som man också nämner, är rätten till
            smärtfrihet. Man har kunnat se hur smärta tar sig uttryck, speciellt
            när det gäller svårt sjuka, döende dementa, i skrik och vandringsbeteende,
            oro och ångest. Särskilt gäller detta personer som har nedsatt
            autonomi. Lugnande medel, som de här människorna ibland helt felaktigt
            får, gör bara saken ännu värre. De får ännu sämre livskvalitet.
          </note>
          <note>
            Jag vet i dag att smärta är väldigt vanligt i livets slutskede.
            I dag finns det 6 000 sjuksköterskor som jobbar inom äldreomsorgen
            som socialministern och regeringen inte ger möjlighet att få sådan
            fortbildning och utbildning att de kan upptäcka biverkningar eller
            när någon behöver vård och omsorg. Nu kanske socialministern igen
            säger: Ska vi diskutera förskrivningsrätt för sköterskor? Ja,
            för rätten till smärtfri behandling ingår i allra högsta grad
            i den palliativa vården.
          </note>
          <note>
            Men det finns 6 000 sköterskor som jobbar nära svårt sjuka döende
            personer som inte har rätt att ge smärtstillande, utan de här
            personerna får åka in på sjukhuset. Dessutom undantog också den
            nuvarande majoriteten i riksdagen alla de sköterskor som jobbar
            i äldreomsorgen inom den privata vården. Där ska tydligen de gamla
            och sjuka ha ännu mer ont än i den offentliga vården. Det är ganska
            absurt.
          </note>
          <note>
            Ett exempel är två geriatriska avdelningar i Umeå där man har
            tittat närmare på biverkningar. Man har konstaterat att man har
            ökat biverkningsrapporteringen och förbättrat åtgärderna för de
            gamla drastiskt.
          </note>
          <note>
            Man ökade anmälningarna från 2 till 22, medan det från övriga
            landet kom in 15 biverkningsrapporter. En av de allra viktigaste
            sakerna vi har i den palliativa vården är alltså att tillförsäkra
            smärtlindring.
          </note>
          <note>
            Ställföreträdarfrågan, som kommittén var inne på, utreds nu.
            Men det är sent omsider. I prioriteringsordningen, socialministern,
            ska den palliativa vården vara bland de högst prioriterade. Det
            sker inte så i dag. Vad tänker socialministern göra för att vi
            verkligen ska följa Prioriteringsutredningen?
          </note>
          <note>
            Det är faktiskt så att lidande inför döden inte alltid är enbart
            fysisk smärta utan också social, psykisk och emotionell smärta.
            Det krävs ordentlig utbildning.
          </note>
          <note>
            Det krävs ordentlig forskning. Det finns mycket i kommitténs
            slutbetänkande som jag rekommenderar socialministern att ånyo
            läsa och ta del av. Det finns konkreta förslag, men det är ett
            svårt område. Jag kan förstå att det inte är uppspaltat i punkter
            hur lätt som helst. Men det är ett otroligt viktigt område, där
            vi måste komma mycket längre än i dag.
          </note>
          <note type="speaker">
            Anf. 54 Socialminister LARS ENG-QVIST (s):
          </note>
          <note>
            Herr talman! Till sist verkar det som om Cristina
          </note>
          <note>
            Husmark Pehrsson och jag är ganska överens, det vill säga det
            var inte så mycket av konkreta åtgärder utredningen föreslog att
            vi kan klubba här i riksdagen.
          </note>
          <note>
            Vi kan ju bestämma oss för att vi självklart ska ställa upp bakom
            principen om lika vård för alla i hela landet. Men frågan är:
            Vad krävs det för exakta beslut här i riksdagen för att vi ska
            leva upp till det?
          </note>
          <note>
            Det andra är att det faktiskt är ganska rimligt att alla garanteras
            rätt till smärtfrihet. Det ställer vi också upp på. Men frågan
            är: Vilka exakta beslut ska vi fatta i riksdagen för att förmå
            sjukvårdshuvudmännen att leva upp till de kraven? Det är det vi
            håller på att fundera över i den beredning som pågår.
          </note>
          <note>
            Det var ett spännande direktiv att ta till sig för alla i svensk
            sjukvård. Kvar blir frågan: Vilka särskilda initiativ kan vi ta
            här? Det ska vi återkomma till riksdagen med. Jag vill bara påpeka
            att det är väldigt mycket som ska ske ute i sjukvården, där andra
            beslutsfattare än riksdagen ska fatta sina beslut.
          </note>
          <note>
            Vi är säkert överens om att det behövs ganska mycket när det
            gäller att allmänt sett förbättra kvaliteten och den medicinska
            säkerheten i äldreomsorgen.
          </note>
          <note>
            Där finns det mycket att göra. Det är klart att fallet
          </note>
          <note>
            Inge Granqvist är intressant ur den synpunkten att han faktiskt
            fick uppleva den smärta som följer av att man får dålig behandling.
            Det är uppenbart. Men ska vi klara en bättre kvalitet räcker det
            inte med att diskutera vård i livets slutskede, utan det handlar
            om hela kvaliteten, personalförsörjningen och säkerheten i hela
            äldreomsorgen. Det kommer vi att återkomma till.
          </note>
          <note>
            Anf. 55 CRISTINA HUSMARK PEHRS-
          </note>
          <note>
            SON (m):
          </note>
          <note>
            Herr talman! Ja, konkreta förslag. Jag tror inte att jag behöver
            påminna socialministern om att jag i interpellationsdebatt med
            socialministern på många sätt har bett att vi långt tidigare skulle
            utvärdera ädelreformen, att vi ska titta på ställföreträdarfrågan,
            att vi ska ha läkarmedverkan, att vi ska ha en valfrihet, att
            vi kanske också ska titta på om huvudmannaskapsgränserna är de
            riktiga och att många kommuner är för små för att klara av god
            vård och omsorg.
          </note>
          <note>
            Vi ska se över, det har jag också sagt, hela primärvårdsorganisationen.
            Vi tyckte inte om den nationella planen för utveckling av hälso-
            och sjukvård.
          </note>
          <note>
            Mer pengar till vården behövs. Ja. Men den skulle organiseras
            på ett helt annat sätt.
          </note>
          <note>
            Kort om den palliativa medicinen med lite anknytning till Yvonne
            Anderssons interpellationsdebatt om Socialstyrelsens översyn av
            specialistläkarna.
          </note>
          <note>
            Som det står i Läkartidningen ratar man där förslaget om specialistläkare
            inom palliativ medicin och äldrepsykiatrin.
          </note>
          <note>
            Jag vädjar till socialministern att beakta detta i övervägandena.
            90 000 människor dör varje år, och ungefär 70 000 av dem skulle
            behöva ha en god palliativ vård och omsorg men får inte det i
            det här landet.
          </note>
          <note>
            Många får det, men långtifrån alla. Där finns otroligt mycket
            att göra.
          </note>
          <note>
            Vi ska väl sluta i samma samstämmighet som övriga interpellanter
            har gjort i debatten med socialministern. Jag ser fram emot fler
            debatter och i synnerhet att någonting händer.
          </note>
          <note>
            Överläggningen var härmed avslutad.
          </note>
          <note>
            13 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM69 Utvidgning av konkurrensreglerna på luftfartsområdet
            KOM(2003)91 till trafikutskottet
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 2002/03:79 Direktavdrag för lantmäteriförrättningsutgifter
            vid omarrondering
          </note>
          <note>
            2002/03:Sk11 av Rolf Gunnarsson (m)
          </note>
          <note>
            2002/03:Sk12 av Per Rosengren och Marie Engström (v)
          </note>
          <note>
            med anledning av skr. 2002/03:101 Årsredovisning för staten 2002
          </note>
          <note>
            2002/03:Fi13 av Karin Pilsäter m.fl. (fp)
          </note>
          <note>
            Socialutskottets betänkanden
          </note>
          <note>
            2002/03:SoU3 Hälso- och sjukvårdsfrågor m.m.
          </note>
          <note>
            2002/03:SoU11 Överenskommelse mellan staten och
          </note>
          <note>
            Landstingsförbundet om vissa ersättningar till hälso- och sjukvården
            för år 2003
          </note>
          <note>
            2002/03:SoU12 Samverkan mellan kommuner och landsting inom vård-
            och omsorgsområdet
          </note>
          <note>
            Konstitutionsutskottets betänkande
          </note>
          <note>
            2002/03:KU31 Kommittéberättelse 2003
          </note>
          <note>
            Utbildningsutskottets betänkanden
          </note>
          <note>
            2002/03:UbU19 Förskolan (förnyad behandling)
          </note>
          <note>
            2002/03:UbU11 Grundskolan
          </note>
          <note>
            2002/03:UbU12 Betyg
          </note>
          <note>
            2002/03:UbU13 Mobbning i skolan
          </note>
          <note>
            2002/03:UbU14 Forskning
          </note>
          <note>
            Trafikutskottets betänkande
          </note>
          <note>
            2002/03:TU4 Trafiksäkerhet
          </note>
          <note>
            Miljö- och jordbruksutskottets betänkande
          </note>
          <note>
            2002/03:MJU17 Det internationella fördraget om växtgenetiska
            resurser för livsmedel och jordbruk
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 2 maj
          </note>
          <note>
            2002/03:318 av Per Bill (m) till utbildningsminister
          </note>
          <note>
            Thomas Östros
          </note>
          <note>
            Forskningspropositionen
          </note>
          <note>
            2002/03:319 av Ulf Nilsson (fp) till utbildningsminister Thomas
            Östros
          </note>
          <note>
            Utbildningsvägarna
          </note>
          <note>
            2002/03:320 av Ana Maria Narti (fp) till socialminister Lars
            Engqvist
          </note>
          <note>
            Vetenskaplig information till Sveriges läkare
          </note>
          <note>
            den 5 maj
          </note>
          <note>
            2002/03:321 av Erling Bager (fp) till statsrådet Lars-
          </note>
          <note>
            Erik Lövdén
          </note>
          <note>
            Nytt bosparsystem och ökat byggande
          </note>
          <note>
            2002/03:322 av Tobias Billström (m) till kulturminister Marita
            Ulvskog
          </note>
          <note>
            Malmös kulturinstitutioner
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 13 maj.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 30 april
          </note>
          <note>
            2002/03:858 av Carl-Axel Johansson (m) till statsrådet Ulrica
            Messing
          </note>
          <note>
            Europaväg 6/22
          </note>
          <note>
            2002/03:859 av Torsten Lindström (kd) till statsrådet
          </note>
          <note>
            Ulrica Messing
          </note>
          <note>
            E 18
          </note>
          <note>
            2002/03:860 av Anita Sidén (m) till statsrådet Berit
          </note>
          <note>
            Andnor
          </note>
          <note>
            Förtidspensionärernas situation
          </note>
          <note>
            2002/03:861 av Hans Backman (fp) till socialminister
          </note>
          <note>
            Lars Engqvist
          </note>
          <note>
            Reumatikerns situation
          </note>
          <note>
            2002/03:862 av Patrik Norinder (m) till justitieminister Thomas
            Bodström
          </note>
          <note>
            Bollnäs tingsrätt
          </note>
          <note>
            2002/03:863 av Rolf Lindén (s) till statsrådet Hans
          </note>
          <note>
            Karlsson
          </note>
          <note>
            Diskriminering av utländska läkare
          </note>
          <note>
            den 2 maj
          </note>
          <note>
            2002/03:864 av Chatrine Pålsson (kd) till socialminister Lars
            Engqvist
          </note>
          <note>
            Sjuksköterskors förskrivningsrätt i skolhälsovården
          </note>
          <note>
            2002/03:865 av Chatrine Pålsson (kd) till socialminister Lars
            Engqvist
          </note>
          <note>
            Utredningen angående medicinska specialiteter
          </note>
          <note>
            den 5 maj
          </note>
          <note>
            2002/03:866 av Susanne Eberstein (s) till statsrådet
          </note>
          <note>
            Mona Sahlin
          </note>
          <note>
            Storstadssatsningen
          </note>
          <note>
            2002/03:867 av Annelie Enochson (kd) till utbildningsminister
            Thomas Östros
          </note>
          <note>
            Tandläkarutbildningen i Göteborg
          </note>
          <note>
            2002/03:868 av Carl B Hamilton (fp) till statsminister Göran
            Persson
          </note>
          <note>
            Samråd med EU-nämnden inför EU-toppmöten
          </note>
          <note>
            2002/03:869 av Jakob Forssmed (kd) till statsminister Göran Persson
          </note>
          <note>
            Europadagen som helgdag i Sverige
          </note>
          <note>
            2002/03:870 av Sven Bergström (c) till statsrådet
          </note>
          <note>
            Ulrica Messing
          </note>
          <note>
            Väntetider för körkortsprov
          </note>
          <note>
            Frågorna 858-865 redovisas i bilaga som fogas till riksdagens
            snabbprotokoll tisdagen den 6 maj.
          </note>
          <note>
            Frågorna 866-870 redovisas i bilaga som fogas till riksdagens
            snabbprotokoll tisdagen den 13 maj.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 29 april
          </note>
          <note>
            2002/03:810 av Torsten Lindström (kd) till utbildningsminister
            Thomas Östros
          </note>
          <note>
            Språkstudier i gymnasieskolan
          </note>
          <note>
            den 30 april
          </note>
          <note>
            2002/03:830 av Sten Tolgfors (m) till statsrådet Ulrica Messing
          </note>
          <note>
            Ansvar för pumpanläggning
          </note>
          <note>
            2002/03:835 av Jeppe Johnsson (m) till justitieminister Thomas
            Bodström
          </note>
          <note>
            Avtjänande av straff i hemlandet för utländska fångar
          </note>
          <note>
            2002/03:836 av Lars Ångström (mp) till statsrådet
          </note>
          <note>
            Hans Karlsson
          </note>
          <note>
            Arbetskraftsinvandring
          </note>
          <note>
            2002/03:837 av Gustav Fridolin (mp) till statsrådet
          </note>
          <note>
            Jan O Karlsson
          </note>
          <note>
            Uppehållstillstånd för irakier
          </note>
          <note>
            2002/03:838 av Ingegerd Saarinen (mp) till utrikesminister Anna
            Lindh
          </note>
          <note>
            Arjan Erkels öde
          </note>
          <note>
            2002/03:840 av Gustav Fridolin (mp) till justitieminister Thomas
            Bodström
          </note>
          <note>
            Översyn av domar efter Göteborgshändelserna 2001
          </note>
          <note>
            2002/03:841 av Carl-Axel Johansson (m) till justitieminister
            Thomas Bodström
          </note>
          <note>
            Skuldsatta barn
          </note>
          <note>
            2002/03:842 av Luciano Astudillo (s) till justitieminister Thomas
            Bodström
          </note>
          <note>
            Mångfald inom poliskåren
          </note>
          <note>
            2002/03:843 av Christina Axelsson (s) till statsrådet
          </note>
          <note>
            Ulrica Messing
          </note>
          <note>
            Posten AB:s kontor för kassaservice
          </note>
          <note>
            2002/03:844 av Lars Ohly (v) till utrikesminister
          </note>
          <note>
            Anna Lindh
          </note>
          <note>
            Svenska medborgares och EU-medborgares rättigheter i Turkiet
          </note>
          <note>
            2002/03:845 av Gunilla Tjernberg (kd) till kulturminister Marita
            Ulvskog
          </note>
          <note>
            De centrala museerna
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 6 maj.
          </note>
          <note>
            18 § Kammaren åtskildes kl. 15.00.
          </note>
          <note>
            Förhandlingarna leddes av tredje vice talmannen från sammanträdets
            början till och med 9 § anf. 32 (delvis) och av förste vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
