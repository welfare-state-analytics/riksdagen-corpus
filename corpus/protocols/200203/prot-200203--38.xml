<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--38</head>
          <docDate when="2002-12-17">2002-12-17</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 11 december.
          </note>
          <note>
            2 § Information från regeringen om EU-
          </note>
          <note>
            toppmötet i Köpenhamn den 12-13 december
          </note>
          <note>
            Anf. 1 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! I helgen som gick skrevs ett nytt kapitel i Europas
            moderna historia. Då avslutade tio länder sina förhandlingar om
            medlemskap i den europeiska unionen på EU-toppmötet i Köpenhamn.
            Kalla krigets uppdelning av Europa i öst och väst har upphört.
          </note>
          <note>
            Trots att det lätt går inflation i beskrivning av politiska möten
            som historiska eller avgörande vill jag påstå att toppmötet den
            12-13 december år 2002
          </note>
          <note>
            tillhör de få tillfällen som verkligen lever upp till detta epitet.
          </note>
          <note>
            Den kylslagna luciakvällen i Köpenhamn satte punkt för en komplicerad
            process som pågått i många år och som många varit inblandade i.
            Redan 1997
          </note>
          <note>
            inledde sex länder sina förhandlingar i Luxemburg.
          </note>
          <note>
            Ytterligare sex nationer satte i gång efter toppmötet i
          </note>
          <note>
            Helsingfors 1999. 2001, under det svenska ordförandeskapet, fick
            vi fram en överenskommelse kring den inre marknadens regler och
            lade fast en tidtabell för den återstående delen av processen.
            Och nu, 2002, skulle slutförhandlingarna ros i land.
          </note>
          <note>
            De sista timmarnas förhandlingar blev som väntat både svåra och
            dramatiska. Det fanns stora svårigheter in i det sista, framför
            allt med Polen, Tjeckien och
          </note>
          <note>
            Ungern men också med Slovenien och Malta. För
          </note>
          <note>
            Polens och Tjeckiens del lyckades man hitta lösningen i form
            av en omvandling av regionalstöd till så kallad budgetkompensation.
            Polen fick dessutom ett tillskott av medel för att bättre klara
            av kontrollen av sin yttre gräns för Schengenområdet.
          </note>
          <note>
            Slutförhandlingarna resulterade i att ytterligare ca
          </note>
          <note>
            500 miljoner euro lades på det ursprungliga förslaget.
          </note>
          <note>
            Det innebär att vi klarade den så kallade Berlinramen med en
            liten men tydlig marginal. Den sammanlagda kostnaden för utvidgningen
            under de tre första åren med start 2004 blir nu ca 42,5 miljarder
            euro. För svensk del innebär förhandlingsresultatet att vår årliga
            avgift ökar med ungefär 700 miljoner kronor eller lite drygt 70
            miljoner euro. Det är mycket pengar, men det är en låg kostnad
            för ett enat Europa.
          </note>
          <note>
            En av de knivigaste frågorna i förhandlingarna har gällt den
            gemensamma jordbrukspolitiken. I dag spenderar EU uppemot hälften
            av sina resurser på ett system som är dåligt för konsumenterna,
            dåligt för uländerna och dåligt för miljön. Från svensk synvinkel
            är det såväl oacceptabelt som ohållbart. Därför var regeringens
            utgångspunkt i förhandlingarna att det inte fick uppstå nya inslag
            i jordbruksstödet som gör det än svårare att genomföra nödvändiga
            reformer.
          </note>
          <note>
            Det lyckades vi med. Förutsättningarna för reformer är ungefär
            desamma nu efter Köpenhamnstoppmötet som de var innan.
          </note>
          <note>
            Framför oss ligger nu ett par års hårt arbete med att försöka
            samla tillräckligt stöd för reformer vid förhandlingarna om nästa
            flerårsbudget år 2006. Om det inte skulle gå ser jag inte något
            annat alternativ än att omforma stödet till en nationell angelägenhet.
            Steg i den riktningen kan också sägas ha tagits i den förhandling
            vi nu har slutfört. Nackdelen med en åternationalisering av jordbruksstödet
            är givetvis att det kan leda till olika förutsättningar på den
            inre marknaden för denna sektor. Men om alternativet är nuvarande
            oförsvarliga politik är detta ändå att föredra.
          </note>
          <note>
            Regeringen kommer under de närmaste åren att ägna stor kraft
            åt att reformera jordbrukspolitiken.
          </note>
          <note>
            Det nära nog enhälliga stöd jag känner från riksdagen i den här
            frågan är mycket värdefullt i detta arbete.
          </note>
          <note>
            En del återstår dock innan de nya medlemsländerna kan ta steget
            in i unionen den 1 maj 2004. Viktigast är de folkomröstningar
            som äger rum i många av länderna under nästa år. Vi kan säkerligen
            se fram emot jämna omröstningar, helt i enlighet med vad som närmast
            tycks vara en europeisk tradition. Men det är min förhoppning
            och övertygelse att alla de tio ländernas medborgare och parlament
            slutligen säger ja till medlemskap.
          </note>
          <note>
            EU kan komma att växa än mer inom några år. På
          </note>
          <note>
            Köpenhamnstoppmötet bekräftades år 2007 som måldatum för Bulgariens
            och Rumäniens inträde i unionen, förutsatt att reformarbetet gått
            framåt.
          </note>
          <note>
            Efter en intensiv diskussion kunde vi också enas om hur Turkiets
            fortsatta väg mot medlemskap ser ut.
          </note>
          <note>
            December 2004 är nu unionens måldatum för när landet bör ha uppfyllt
            Köpenhamnskriterierna. Om kommissionen då bekräftar att landet
            lever upp till de politiska kraven, samma krav som ställs på varje
            land som söker medlemskap, åtar sig Europeiska rådet att ge grönt
            ljus och Turkiet kan utan dröjsmål påbörja sina förhandlingar.
            Jag tycker att det är en bra lösning. Den sammanfaller också med
            vad jag förordade när jag träffade EU-nämnden inför toppmötet:
            att vi utan att kompromissa med Köpenhamnskriterierna samtidigt
            ger Turkiet ett tydligt erkännande för de reformer som hittills
            genomförts. Jag ser nu fram emot att den nya turkiska regeringen
            fortsätter på den inslagna vägen och fattar beslut om återstående
            nödvändiga reformer och att dessa genomförs i praktiken.
          </note>
          <note>
            En viktig och glädjande nyhet från Köpenhamnstoppmötet är att
            EU från och med nästa år kan överta ledningen av den internationella
            närvaron i
          </note>
          <note>
            Makedonien, detta tack vare att Turkiet hävde sin blockering
            av förslaget om hur samverkan mellan EU
          </note>
          <note>
            och Nato ska ske i krishanteringsoperationer där gemensamma resurser
            används.
          </note>
          <note>
            Parallellt med toppmötet pågick också förhandlingar mellan parterna
            i Cypernkonflikten. De gav tyvärr inte resultat. Den turkcypriotiske
            ledaren
          </note>
          <note>
            Denktasch deltog inte i samtalen på grund av sviktande hälsa,
            och läget förefaller vara fortsatt låst. Dock vill jag understryka
            att parterna fortfarande kan nå en uppgörelse kring den plan som
            FN:s generalsekreterare presenterat. Hoppet om ett enat Cypern
            är alltså inte ute, samtidigt som jag måste erkänna att jag är
            ganska pessimistisk om möjligheterna att nå ett genombrott i denna
            långdragna konflikt, åtminstone i närtid.
          </note>
          <note>
            Av uppenbara skäl, helt riktigt, dominerades toppmötet nästan
            helt av slutförhandlingarna om utvidgningen. Låt mig kortfattat
            beröra de övriga frågor som diskuterades.
          </note>
          <note>
            Valéry Giscard d'Estaing gav en lägesbeskrivning av arbetet i
            konventet om EU:s framtid. Det är värt att notera att han i sin
            redovisning framhöll de nordiska ländernas former för samråd mellan
            regering och riksdag i EU-frågor som ett arbetssätt för övriga
            länder att ta efter. Konventets ordförandes lägesbeskrivning följdes
            av en kort debatt om hur ett framtida EU
          </note>
          <note>
            bör styras där stats- och regeringscheferna gjorde principiella
            markeringar om sin syn. Samtliga inlägg var i linje med de debattinlägg
            som framförts under de senaste månaderna.
          </note>
          <note>
            Ingen ändring gjordes heller i tidtabellen för det fortsatta
            konventsarbetet och den följande regeringskonferensen. Vikten
            av att de nya medlemsländerna ska ges tillfälle att fullt ut delta
            i den fortsatta processen underströks ännu tydligare än tidigare.
            Troligtvis kommer diskussionen om tidtabellen tillbaka vid nästa
            toppmöte.
          </note>
          <note>
            Toppmötet diskuterade också vad som kan göras för att förhindra
            nya miljökatastrofer till sjöss. Bakgrunden är den katastrof som
            drabbat främst Spanien då oljetankern Prestige gick på grund och
            sjönk. Förutom det arbete som redan pågår hos transport- och miljöministrarna
            enades Europeiska rådet om att vid nästa vårtoppmöte diskutera
            frågan utifrån en rapport från kommissionen. Det finns flera saker
            som måste ske, bland annat kraftfullare åtgärder mot redare som
            inte tar sitt ansvar för att begränsa oljeläckage vid grundstötningar.
          </note>
          <note>
            Herr talman! Toppmötet i Köpenhamn var också slutpunkten för
            ännu ett framgångsrikt nordiskt ordförandeskap. Jag vill gratulera
            statsminister Anders
          </note>
          <note>
            Fogh Rasmussen, den danska regeringen och alla danska medarbetare
            i Köpenhamn och Bryssel till ett mycket väl genomfört ordförandeskap.
            Våra danska vänner valde tidigt, precis som det svenska ordförandeskapet,
            att koncentrera sina insatser på utvidgningen av unionen. Denna
            kraftsamling gav goda resultat.
          </note>
          <note>
            Med tio nya medlemsländer blir en rik union rikare. I Europa
            samsas en mängd olika traditioner, kulturer och religioner. Vi
            är en kontinent i mångfald, men också med en stark värdegemenskap.
            Med utvidgningen får vi in nya influenser, nya resurser och nya
            medborgare med nya förväntningar. Det är en enorm styrka, fylld
            av möjligheter som vi nu tillsammans ska utveckla och ta till
            vara.
          </note>
          <note>
            Visst återstår mycket hårt arbete för att få unionen att fungera
            mer effektivt, bli mer öppen och sätta medborgarnas välfärd i
            centrum. Men låt oss ändå stanna upp en liten stund och reflektera
            över och glädjas åt att Europa nu lyckats förpassa muren mellan
            öst och väst till historieböckerna där den hör hemma.
          </note>
          <note type="speaker">
            Anf. 2 CARL B HAMILTON (fp):
          </note>
          <note>
            Herr talman! Tack herr statsminister för redogörelsen! Det var
            förvisso historiens vingslag vi hörde vid Öresund. Jag skulle
            kanske främst vilja lyfta fram
          </note>
          <note>
            Östersjöperspektivet i detta. Vi har nu en situation då alla
            länderna runt Östersjön, med undantag för Ryssland, tillhör samma
            gemenskap och om kanske femtio år har samma valuta. Det är klart
            att man måste vara historiskt fullständigt tondöv om man inte
            inser vikten och storheten i det som nu håller på att ske och
            som tog sin början vid mötet i Köpenhamn.
          </note>
          <note>
            EU:s östutvidgning kräver naturligtvis reformer i
          </note>
          <note>
            Östeuropa och i Västeuropa, men också i vårt eget land, faktiskt
            i vårt eget hus, tycker Folkpartiet. Vi utövar nu kontrollmakten.
            Statsministern kommer hit och redogör, vi ställer frågor. Normalt
            sett sker detta på fredagar i riksdagens EU-nämnd. Från Folkpartiets
            sida skulle vi vilja att EU-nämnden fortsättningsvis som grundregel
            har offentlighet snarare än slutenhet och att detta börjar införas
            år 2003 för att sedan fullföljas så att det är helt genomfört
            i höst. För att inte kasta ut barnet med badvattnet måste naturligtvis
            vissa undantag göras där slutenhet krävs.
          </note>
          <note>
            Min fråga till statsministern är om statsministern och hans parti
            för att öka legitimiteten, öppenheten och förståelsen i Sverige
            för EU-projektet och det som sker i Europeiska unionen sympatiserar
            med detta. Den frågan riktar sig naturligtvis från Folkpartiets
            sida även till de andra partierna.
          </note>
          <note>
            Anf. 3 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Jag har den uppfattningen, både principiellt och
            praktiskt, att alla debatter som förs ska föras i så stor offentlighet
            som möjligt. Har man, som man själv tycker, goda idéer och goda
            argument vill man att så många som möjligt ska ta del av dem.
          </note>
          <note>
            Jag tycker att de trevliga och informativa överläggningar vi
            har med EU-nämnden gott kunde ske i större offentlighet. Exakt
            hur det ska vägas av - det handlar ju om en del saker som trots
            allt rör relationer till främmande makt - kan väl nämnden som
            sådan och riksdagen själv klara ut. Jag deltar med glädje i sådana
            öppna överläggningar. Jag har aldrig upplevt att det har varit
            till förfång att argumenten har redovisats, tvärtom.
          </note>
          <note>
            Sedan sätter Carl B Hamilton, tycker jag, fingret på en för vår
            del mycket viktig omständighet när han talar om utvidgningen.
            Det är att Östersjön mycket väl kan komma att bli den region i
            EU som har den kraftfullaste utvecklingen att se fram emot. Sverige
            ligger mycket väl till i detta sammanhang, både geografiskt och
            politiskt.
          </note>
          <note>
            Det understryks naturligtvis ytterligare av att vi får en gemensam
            valuta. Det är självklart så. För att fullt ut kunna ta del av
            integrationen kring Östersjön och för att leda den här utvecklingen
            bör Sverige också fullt ut vara med i valutasamarbetet. Det hänger
            ihop. Och det understryks av beslutet i Köpenhamn.
          </note>
          <note>
            Anf. 4 GUNILLA CARLSSON i Tyresö (m):
          </note>
          <note>
            Herr talman! Tack så mycket för informationen.
          </note>
          <note>
            Vi moderater som slogs för de baltiska staternas frihet och självständighet
            även när det inte var politiskt korrekt och som tidigt, enträget
            och intensivt har hävdat svenskt samarbete i Europeiska unionen
            har speciell anledning att glädja oss nu när vi 13 år efter murens
            fall ser att vi har helt nya förutsättningar för en växande Östersjöregion
            och även ett helt nytt säkerhetspolitiskt läge. Det förpliktar
            också oss i Sverige att ställa om och anpassa oss till en ny situation.
          </note>
          <note>
            Jag är också glad för att EU verkligen visar sin kraft och lever
            upp till sitt uppdrag, att ena Europas medborgare genom handel,
            utbyte och samarbete.
          </note>
          <note>
            Statsministerns engagemang för en marknadsanpassning av jordbruket
            tycker jag är mycket bra. Men det förpliktar och behöver inte
            stanna där.
          </note>
          <note>
            Jag ser att Europeiska unionen fortfarande har väldigt många
            hinder för handel, inte minst mot tredje världen. Men det finns
            också väldigt många stela marknader, en ovilja att ha en dynamisk
            och öppnare ekonomi som bejakar omvandling.
          </note>
          <note>
            Jag är också rädd för den retorik och många gånger den politik
            som nu förs från socialdemokratins sida då man försöker pådyvla
            Europa den svenska välfärdsstaten. Jag tror, framför allt nu när
            vi har ett så stort och brett samarbete, att det är viktigt att
            EU
          </note>
          <note>
            ägnar sig åt det som EU har varit bra på: att öppna marknader,
            stärka marknadsekonomin för att bilda förutsättningar för välstånd,
            se till att ha en stark politik för en gemensam valuta och ett
            säkerhetssamarbete. Men man ska inte försöka exportera den svenska
            välfärdsstaten. Det är därför jag hoppas att vi tillsammans i
            konventsarbetet och efter ett svenskt ja till euron ska kunna
            se till att få ett mer dynamiskt
          </note>
          <note>
            Europasamarbete.
          </note>
          <note>
            Anf. 5 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Det är många som har gjort goda insatser i utvidgningsprocessen.
            Jag kan ge ett erkännande till Sveriges moderater för ett tidigt
            engagemang, inte minst för Baltikums sak. Det är hedervärt.
          </note>
          <note>
            Moderaterna kan ju försöka stoppa exporten av den svenska välfärdsstaten.
            Det kommer ni inte att lyckas med. Där fortsätter vi att anstränga
            oss. Ibland går det väldigt bra, ibland går det mindre bra.
          </note>
          <note>
            Samma strid som vi har i den här kammaren kommer att rasa i andra
            politiska parlament, i EU-
          </note>
          <note>
            parlament och europeiska råd. Så blir det, därför att det är
            i Europa i övrigt precis som i Sverige olika idéer som står mot
            varandra. Vi drömmer alla om att göra livet lättare och bättre,
            mer lockande och mer utvecklande. Vi har olika sätt att åstadkomma
            det därför att vi har olika värderingar. Men den som tror att
            den striden kan begränsas till den här kammaren har fel. Den fortsätter
            nu på en annan nivå. Däri ligger mycket av det europeiska projektets
            storhet.
          </note>
          <note>
            Det vi har sett är ju inte minst att det internationella kapitalet
            har sökt sig ut utanför nationsgränserna. Det påverkar vår vardag
            starkare än någonsin, och vi har inte politiska instrument att
            balansera detta.
          </note>
          <note>
            Med Europeiska unionen har vi ett kraftfullt politiskt instrument.
            Hur balansen mot detta internationella kapital ska utformas kommer
            vi att ha samma strid om i Europa som vi har haft i den här kammaren
            under hundra år. Det är det som det handlar om. Det är därför
            jag tycker att det är så viktigt att unionen nu blir större och
            att mångfalden blir rikare. Vi har det gemensamt att vi tror på
            politiken. Därför tror vi också på unionen.
          </note>
          <note>
            Anf. 6 GUNILLA CARLSSON i Tyresö (m):
          </note>
          <note>
            Herr talman! Min poäng är att det med ett växande och större
            EU-samarbete, med länder som nu kommer in som har helt andra strukturer
            och som behöver få konkurrera på sina egna villkor, är oerhört
            viktigt att man inte samordnar alltför mycket av arbetsmarknads-
            och socialpolitiken från Bryssels sida.
          </note>
          <note>
            Det kommer att hindra förutsättningarna för ett växande, starkare
            och mer dynamiskt EU, ett mångfaldens EU.
          </note>
          <note>
            Det är därför jag tycker att det är så viktigt att vi i inrikespolitiken,
            där det handlar om att få bättre omställningssystem i tryggheten
            och att skapa en växande arbetsmarknad i Sverige, kan lösa många
            av frågorna på egen hand. Om vi skapar en enda europeisk modell
            när vi nu kommer att ha så många europeiska invånare och medlemsländer
            tror jag är att begå ett stort misstag.
          </note>
          <note>
            Anf. 7 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Det blir självklart inte en enda modell. I och med
            att vi får en gemensam marknad, vi får kapital som rör sig fritt,
            vi får arbetskraft som rör sig fritt, vi får varor och tjänster
            som strömmar fritt, kommer vi också att få en diskussion. Går
            det att skaffa sig konkurrensfördelar inom unionen genom att exempelvis
            misshandla miljön? Nej, det accepterar vi inte. Alltså ska vi
            någonstans ha politiska beslut som sätter gränser för hur miljön
            kan påverkas. Kan vi acceptera att arbetskraften behandlas hursomhelst,
            barnarbete, lönedumpning? Nej, det accepterar vi inte. Alltså
            finns det någonstans ett beslut på europeisk nivå som sätter gränser
            för detta.
          </note>
          <note>
            Så växer det fram, just för att skydda marknadsekonomins funktion
            att konkurrera fritt utan att exploatera människor, ett politiskt
            regelverk. Detta skydd kommer så småningom även andra att kalla
            för välfärdsstat.
          </note>
          <note type="speaker">
            Anf. 8 MARGARETA ANDERSSON (c):
          </note>
          <note>
            Herr talman! Jag är glad över det resultat som statsministern
            har redovisat i dag. Centerpartiet har under hela denna period
            aktivt stöttat diskussionen både i EU-nämnden och i andra sammanhang
            för att få resultatet med tio nya medlemsstater om några år.
          </note>
          <note>
            50 % av individerna bland de nya medlemmarna är kvinnor. Hur
            ser det ut på det området? Hur har de frågorna hanterats i förhandlingarna?
          </note>
          <note>
            I morgon kan de riksdagsledamöter som vill se
          </note>
          <note>
            Lilja 4-ever - en film om trafficking. Frågan är hur kvinnor
            ska kunna ta sig vidare ekonomiskt och socialt i det nya samhället
            som kommer att formas, både i den del av Europa som har varit
            medlemmar i EU
          </note>
          <note>
            längre eller kortare tid och de som kommer som nya medlemmar.
            Jag vet att det finns en bra lagstiftning inom EU om jämställdhetsfrågor.
          </note>
          <note>
            Har man avsatt medel för att implementera dessa frågor i de nya
            medlemsstaterna? Har man över huvud taget diskuterat i jämställdhetstermer?
            Har mainstreaming exporterats av den svenska regeringen?
          </note>
          <note>
            Hur ser det ut med de frågorna?
          </note>
          <note>
            Anf. 9 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Låt mig också säga tack till Centerpartiet. Det
            har aldrig rått något tvivel om var partiet har stått när det
            har gällt utvidgningen. Det har varit ett gemensamt projekt. Det
            har varit inte minst viktigt därför att utvidgningen kommer att
            sätta press på jordbrukspolitiken, som för Centerpartiet under
            många år har varit ett viktigt politikområde - precis som för
            många andra av oss.
          </note>
          <note>
            Den andra stora fråga Margareta Andersson tar upp handlar om
            jämställdhetsperspektivet. Det är inte tillräckligt förankrat
            i unionen. Ja, det finns med i dokument. Det finns med i beslut.
            Men finns det med i verkliga livet, i vardagen? Nej. Här finns
            många olika dimensioner. Bland annat har vi den fattigdom, det
            förtryck, de patriarkala strukturer och miljöer som dröjer sig
            kvar i många av ansökarländerna. Det resulterar ofta i trafficking
            - utnyttjande.
          </note>
          <note>
            Sedan har vi de ekonomiskt mer utvecklade länderna. Trots en
            formell jämställdhet är det långt kvar därför att det dröjer sig
            kvar andra skillnader mellan män och kvinnor som är oerhört svåra
            att komma åt och att bekämpa. Här finns oerhört mycket kvar att
            göra. Vi har inte varit tillräckligt framgångsrika på den punkten.
            Vi fortsätter, och vi strävar. Vi är inte alltid i det läget att
            vi upplever att vi har en stor majoritet bakom oss - om jag uttrycker
            mig försiktigt. Det är jag sorgsen över.
          </note>
          <note type="speaker">
            Anf. 10 MARGARETA ANDERSSON (c):
          </note>
          <note>
            Herr talman! Jag tackar för svaret. Jordbrukspolitiken är en
            stor fråga som vi från Centerpartiet ofta har oroat oss för.
          </note>
          <note>
            Statsministern tog upp en diskussion om konventsarbetet. Hur
            ser det ut på det området? Kommer mainstreaming-frågorna och jämställdhetsfrågorna
            att hanteras på något särskilt sätt eller kommer de att flyttas
            in i de allmänna diskussionerna angående konventet och den eventuella
            nya konstitutionen?
          </note>
          <note>
            Anf. 11 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Jag törs inte svara exakt hur konventet kommer att
            utnyttja möjligheten att lyfta fram jämställdhetsfrågorna. Det
            blir sedan en regeringskonferens där vi ska gå in i ett förhandlingsarbete.
          </note>
          <note>
            Där vet vi att vi från regeringens sida kommer att driva detta.
          </note>
          <note>
            Regeringens representanter kommer också under resan fram till
            regeringskonferensen att göra vad som är möjligt på området. Vi
            vet att när vi förhandlade fram Amsterdamavtalet var det möjligt
            att ordentligt lyfta fram jämställdhetsfrågorna i regeringskonferensen.
          </note>
          <note>
            Men det är en sak att fatta beslutet, det är någonting annat
            att implementera det och ytterligare något tredje att se att det
            blir ett resultat. Vi är en bit på väg, men det är långt kvar.
          </note>
          <note type="speaker">
            Anf. 12 MARIA WETTERSTRAND (mp):
          </note>
          <note>
            Herr talman! Tack, statsministern, för informationen.
          </note>
          <note>
            I dag lever många kvinnor och män som illegal arbetskraft i Sverige.
            Många av dem kommer från de baltiska staterna och Polen. Den fria
            rörligheten för människor att bosätta sig och arbeta var man vill
            är en viktig fråga för Miljöpartiet, som vi principiellt är positiva
            till. I Europeiska unionen finns en princip om människors fria
            rörlighet, att få bosätta sig och arbeta var man vill i hela unionen.
          </note>
          <note>
            Tyvärr finns det i dag, trots ambitionerna med utvidgningen,
            länder - till exempel Tyskland - som säger att man inte vill acceptera
            denna fria rörlighet för de människor som kommer från de nya medlemsstaterna.
            Man ska ha en karantänstid på sju år då man inte ska tillåta arbetskraft
            att invandra på samma villkor från dessa länder som från övriga
            EU-länder.
          </note>
          <note>
            Det är bekymmersamt eftersom det motverkar ett av de, som jag
            ser det, mycket positiva syften som ändå finns i Europeiska unionen
            - oavsett åsikt i stort.
          </note>
          <note>
            Det finns en risk att muren mellan öst och väst kommer att finnas
            kvar betydligt längre än vad man vill ge sken av när man pratar
            om det positiva med utvidgningsprocessen.
          </note>
          <note>
            Jag skulle gärna vilja höra statsministerns syn på den typen
            av undantag och hur Sverige ställer sig till att självt göra den
            typen av undantag. Helst vill jag höra statsministern tydligt
            säga ifrån att Sverige inte kommer att acceptera den typen av
            undantag utan i stället acceptera människors fria rörlighet.
          </note>
          <note>
            Anf. 13 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Det var under det svenska ordförandeskapet som vi
            förhandlade fram en lösning med
          </note>
          <note>
            Tyskland och Österrike om en sjuårig övergångstid för arbetskraftens
            rörlighet. Åt andra hållet fick polackerna igenom motsvarande
            skydd för förvärv av egendom i Polen under en övergångstid av
            - tror jag
          </note>
          <note>
            - tolv år.
          </note>
          <note>
            Vi kommer inte att utnyttja detta från svensk sida.
          </note>
          <note>
            Vi har också möjlighet att göra det, såvida det inte inträffar
            väldiga störningar på vår arbetsmarknad. Det är någonting som
            vi i dag inte kan förutse. Vi tror inte att det blir så, och därför
            kommer vi inte att utnyttja det.
          </note>
          <note>
            Man måste sätta in detta i sitt politiska sammanhang. Tyskland
            har en hög arbetslöshet. Österrike är ett litet land med någon
            halvtimmes-timmes bilresa mellan huvudstäderna Wien och Bratislava.
            Den situation de har är någonting helt annat än den vi har, omgiven
            av en östersjö mellan de nya grannarna och oss själva.
          </note>
          <note>
            I Österrike och Tyskland finns en rädsla för en snabb arbetskraftsinvandring.
            Jag tror att de har fel, och det har jag sagt till dem. Men de
            tror så. Varför tror jag att de har fel? Jo, vi har en erfarenhet,
            nämligen förra utvidgningen när Spanien kom in. Då var fransmännen
            ohyggligt oroliga för att spanjorerna skulle komma i jättelika
            mängder in i Frankrike, och man begärde undantag av precis det
            slaget. Man fick långa övergångsregler. Fransmännen utnyttjade
            dem ett år. Varför? Det kom inte en spanjor, av det enkla skälet
            att plötsligt föddes hoppet om en bättre framtid i det egna landet.
            "Mina barn kommer att få det bättre än jag. Varför ska vi flytta?"
          </note>
          <note>
            Så blir det också i Polen, och så blir det i Baltikum. Det blir
            hopp om en bättre framtid. Den som tror på framtiden drar inte
            i väg med sig själv och sina barn utan blir kvar hemma där man
            talar sitt språk och där man känner sig förankrad i sin kultur.
          </note>
          <note>
            Jag är övertygad om att det blir så nu också.
          </note>
          <note>
            Men för att klara ett tyskt och ett österrikiskt problem i närtid
            politiskt fick de en övergångstid.
          </note>
          <note type="speaker">
            Anf. 14 MARIA WETTERSTRAND (mp):
          </note>
          <note>
            Herr talman! Jag är glad att statsministern uttrycker utgångspunkten
            att Sverige inte ska ha den här typen av undantag, men jag blir
            lite bekymrad över att det lämnas öppningar för att vi skulle
            kunna tänkas införa detta.
          </note>
          <note>
            Precis på samma sätt som det finns många, inte minst unga människor,
            i Sverige som gärna vill resa utomlands, bosätta sig och arbeta
            en tid i andra länder finns det människor i länderna på andra
            sidan Östersjön som är intresserade av att röra på sig på samma
            sätt. Det ser jag inte som ett problem utan som en mycket positiv
            utveckling i världen.
          </note>
          <note>
            Jag tror inte heller att det kommer att bli någon form av invasion.
            Grunden är att människor vill stanna och vara där de är födda,
            därför att de känner till sitt eget land och sin kultur. Men på
            grund av att människor vill röra på sig är det enormt viktigt
            att man försöker öppna upp både den svenska arbetsmarknaden och
            hela EU:s arbetsmarknad för fler människor än de som i dag har
            tillträde till den.
          </note>
          <note>
            Det här är också en viktig rättvisefråga i världen.
          </note>
          <note>
            Jag tycker inte att vi i den rika delen av världen ska sitta
            och hålla våra rikedomar för oss själva, utan vi ska naturligtvis
            också låta andra människor som vill komma hit och arbeta göra
            det.
          </note>
          <note>
            Ett väldigt stort problem i dag är den illegala arbetsmarknaden,
            där man just utnyttjar arbetskraft från de länder som nu kommer
            att bli medlemmar. Det problemet löser vi inte med några svenska
            undantag.
          </note>
          <note>
            Anf. 15 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Just detta att det redan finns arbetskraft i vårt
            land från andra EU-länder understryker att vi växer ihop. Den
            arbetskraften ska självfallet inte behöva vistas här illegalt.
            Det handlar ofta om att den illegala arbetskraften är utnyttjad
            och missbrukad, har dåligt skydd och dåliga löner. Det är omständigheter
            som vi aldrig skulle acceptera för den arbetskraft i
          </note>
          <note>
            Sverige som har en bakgrund i vårt eget land. Det är viktigt
            att utvidgningen kommer till också av det skälet.
          </note>
          <note>
            Vad jag sade var att grundinställningen är den att vi inte tänker
            utnyttja de här undantagsreglerna, såvida det inte inträffar störningar.
            Det är rimligen en självklarhet. Om vi gör en felaktig bedömning
            och det kommer 100 000 eller 250 000 personer ganska kvickt måste
            vi självfallet hantera en sådan situation på något sätt. Det vore
            naivt att inte göra det. Det vore rent motsträvigt mot hela andan
            i utvidgningen.
          </note>
          <note>
            Jag betraktar det som en självklarhet.
          </note>
          <note>
            Vi har möjligheten. Vi tror inte att vi behöver använda den.
            Vi vill inte använda den. Men vi tvekar inte att skydda oss om
            det är nödvändigt.
          </note>
          <note type="speaker">
            Anf. 16 ALF SVENSSON (kd):
          </note>
          <note>
            Herr talman! Tack, statsministern, för en redig information om
            Köpenhamnsmötet.
          </note>
          <note>
            Robert Schuman, Konrad Adenauer och Alcide de
          </note>
          <note>
            Gasperi ivrade för, ordade om och skrev åtskilligt i sina önskemål
            och strävanden att folken i Europa måste komma närmare varandra.
            Man visste av erfarenhet att bakom gränser gror misstänksamhet
            och misstro.
          </note>
          <note>
            Järnridån, det kalla kriget, gastkramade en hel värld, som vi
            alla vet.
          </note>
          <note>
            Den gångna weekenden i Köpenhamn: Europa håller på att läka samman.
          </note>
          <note>
            Jag tycker att detta är en ofantligt stor glädjens dag.
          </note>
          <note>
            Herr talman! Vi har en benägenhet - det är naturligtvis i högsta
            grad angeläget och rimligt - att se framtida problem. Men vi vet
            att mänskliga relationer alltid har och alltid kommer att ha problem.
            Men att människor möts, lär känna varandra och bygger broar av
            förståelse är, tror jag, det säkraste sättet att skapa möjligheter
            för freden.
          </note>
          <note>
            Allt det vi talar om - arbetstillfällen, att resa, att utvecklas,
            att se ekonomisk tillväxt - har freden som förutsättning. Ju mer
            av gemenskap, desto tryggare framtid. Det är också något som är
            centralt för mig i den framförliggande folkomröstningskampanjen.
          </note>
          <note>
            Herr talman! Det här var ingen fråga, utan jag ville få uttrycka
            mig den här dagen, en dag av tacksamhet för att jag fick vara
            med om det tillfälle som jag som yngling aldrig trodde att jag
            skulle få vara med om.
          </note>
          <note>
            Anf. 17 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Jag kan bara instämma i vad Alf
          </note>
          <note>
            Svensson har sagt.
          </note>
          <note type="speaker">
            Anf. 18 HOLGER GUSTAFSSON (kd):
          </note>
          <note>
            Herr talman! Europeiska unionen hålls samman av samarbete och
            gemensam politik. Exempel på den gemensamma politiken är framför
            allt den gemensamma marknaden, handelspolitiken, konkurrenspolitiken
            och jordbrukspolitiken. I dag säger statsministern att man är
            tveksam till om jordbrukspolitiken kan förbli en gemensam politik
            och att Sverige kommer att driva en linje där den ska åternationaliseras.
          </note>
          <note>
            Detta är för mig ett steg bort från samarbete, bort från gemensam
            politik och bort från den trend som vi snart ska ta ställning
            till i en folkomröstning, nämligen den gemensamma valutan, som
            också är en djupare integration, ett djupare samarbete. En nationalisering
            av jordbrukspolitiken är ett steg åt ett annat håll.
          </note>
          <note>
            Min fråga är: Finns det gehör för detta hos de nya länderna som
            kommer in? Varför lyfter statsministern den här frågan just nu?
          </note>
          <note>
            Anf. 19 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Jag sade inte riktigt så som Holger
          </note>
          <note>
            Gustafsson refererar. Jag kanske uttryckte mig oklart.
          </note>
          <note>
            Jag läser om det avsnittet i mitt tal:
          </note>
          <note>
            Framför oss ligger nu ett par års hårt arbete med att försöka
            samla tillräckligt stöd för reformer vid förhandlingen om nästa
            fyraårsbudget år 2006. Om det inte skulle gå ser jag inte något
            annat alternativ än att omforma stödet till en nationell angelägenhet.
          </note>
          <note>
            Vad jag menar är alltså att vi naturligtvis fortsätter våra ansträngningar
            att reformera jordbrukspolitiken.
          </note>
          <note>
            Men det jag har sett så här långt av den politiska låsningen
            inom unionen gör att jag börjar misströsta.
          </note>
          <note>
            Vi kan få ytterligare sex år med den jordbrukspolitik vi nu har,
            med enorma subventioner, som framför allt kommer att successivt
            byggas upp i de nya medlemsländerna. Det är en utomordentligt
            dålig och farlig situation.
          </note>
          <note>
            Det är inte heller, som jag sade i mitt anförande, en bra situation
            att åternationalisera stödet, men det är mindre ont och mindre
            dåligt. Jag tror att vad som sedan kommer i nästa fas är ett yttre
            tryck mot unionen och dess medlemmar, inte minst i världshandelsförhandlingarna,
            att öppna upp det europeiska jordbruket för konkurrens. Då kommer
            debatten i framtiden inte att handla om hur man primärt skyddar
            näringen som sådan, utan om den andra dimensionen, hur man ska
            hantera landskapet, kulturarvet. Då blir kanske detta någonting
            som får bäras via nationernas skattsedlar och inte på matpriset
            i varukorgen.
          </note>
          <note>
            Det är den typen av resonemang jag för. Jag ser gärna att vi
            kommer fram till en rationell politik på europeisk nivå, men jag
            tror inte att det är möjligt.
          </note>
          <note type="speaker">
            Anf. 20 HOLGER GUSTAFSSON (kd):
          </note>
          <note>
            Herr talman! Jag är tacksam om statsministern tar ett halvt steg
            tillbaka när jag belyser konsekvenserna av en nationalisering
            av ett så viktigt politikområde.
          </note>
          <note>
            Låt mig ta upp ett annat, närliggande område. Jag tycker nämligen
            att det är viktigt att vi som välfärdsländer stöttar de nya länderna
            också i jordbrukspolitiken.
          </note>
          <note>
            Det finns ett land som arbetar i samma riktning när det gäller
            den gemensamma jordbrukspolitiken, och det är Storbritannien.
            De vill alltså backa ur den gemensamma politiken. Samtidigt har
            de en nära nog
          </note>
          <note>
            50-procentig rabatt på sin egen avgift. Hur ser statsministern
            på detta? Hur länge ska de få ha detta, vilket är osolidariskt
            mot de nya länderna, som är avsevärt mycket fattigare?
          </note>
          <note>
            Anf. 21 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Den brittiska rabatten är någonting annat än jordbrukspolitik.
            Låt mig bara säga att jag inte tog ett halvt steg tillbaka från
            det jag sade i mitt anförande. Mitt anförande var klart på den
            punkten.
          </note>
          <note>
            Vi föredrar en reform inom unionen. Jag tror inte att det är
            möjligt, och därför måste vi hitta ett näst bästa alternativ.
            Då är en åternationalisering en position.
          </note>
          <note>
            Men vi driver naturligtvis reformkravet så länge som möjligt.
          </note>
          <note>
            Den brittiska rabatten var Margaret Thatchers bedrift. Det var
            Helmut Kohls generositet som en gång i tiden skapade den situationen.
            Den lever kvar. Alla dåliga beslut inom unionen har en viss förmåga
            att överleva - de är väldigt svåra att ändra när de väl är på
            plats.
          </note>
          <note>
            Vi lyckades i förhandlingen i Berlin få bort vår finansiering
            av den brittiska rabatten. Det var så vi tryckte ned vårt nettobidrag
            till unionen, som förut var ännu större. Så vi betalar den inte.
            Jag tror att vi är de som betalar allra minst. Vi betalar mindre
            än många av de ansökarländer som nu kommer in. Som jag sade då
            till brittiska journalister är det dags för britterna att inse
            att Margaret Thatcher har avgått. Det är en ny situation, och
            den här rabatten är inte försvarbar. Men de lät sig inte imponeras
            av det. De vill ha den kvar. Och den striden har vi fortsatt framför
            oss.
          </note>
          <note>
            Anf. 22 BENGT-ANDERS JOHANS-
          </note>
          <note>
            SON (m):
          </note>
          <note>
            Herr talman! Först vill jag egentligen instämma i vad Alf Svensson
            sade. Jag tror att det som skedde är en av de största framgångarna
            för möjligheten att förena Europa. Jag tror att vi som är Europavänner
            har en delad glädje.
          </note>
          <note>
            Jag har egentligen en följdfråga till Holger Gustafssons fråga
            om statsministerns öppnande redan i detta läge för en eventuell
            renationalisering av den gemensamma jordbrukspolitiken. Jag förstår
            att regeringens och statsministerns inriktning är att först reformera
            - och jag känner väl till de svårigheter som finns - men på något
            sätt känns det ändå olustigt att redan nu öppna för denna möjlighet.
            Det ger åtminstone mig signalen om en resignation. Jag tror att
            det skulle vara ett stort svenskt misslyckande om vi inte lyckas
            reformera utan tvingas att backa så småningom. Därför är min fråga
            till statsministern: Hur långt är den svenska regeringen beredd
            att gå? Jag menar inte att jag vill ha några detaljidéer när det
            gäller åtgärder. Men är man exempelvis beredd att ta in andra
            områden vid sidan av jordbrukspolitiken för att nå en reform på
            detta område? Jag tror nämligen att just jordbrukspolitiken har
            varit en väldigt viktig del i det gemensamma arbetet. Den är krånglig
            och svår, och ändå har vi lyckats med en gemensam politik så här
            långt.
          </note>
          <note>
            Anf. 23 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Vi kan diskutera det här länge, och vi får väl chans
            att återkomma till detta också. Men man kan bara göra en liten
            reflexion. Tänk om Europa i stället för att hålla i gång en jordbruksproduktion
            som vi inte behöver och som resulterar i miljöförstöring och i
            att vi slår ut u-ländernas möjlighet på världsmarknaden använde
            de pengarna - det handlar om jättelika belopp, halva EU:s budget
            - till exempelvis forskning.
          </note>
          <note>
            Vi har ju sagt att vi vill göra unionen till den mest konkurrenskraftiga
            ekonomin på tio års sikt. Vi halkar efter våldsamt - det ser vi
            nu - gentemot USA
          </note>
          <note>
            och andra delar av världen som satsar mycket medvetet på forskning.
            Det är ett område som jag skulle kunna se framför mig där vi skulle
            behöva ha nya resurser. Det finns också andra. Vi har den europeiska
            infrastrukturen, och det finns ytterligare områden av det slaget
            som alla bygger under vår förutsättning att växa i den moderna
            delen av ekonomin.
          </note>
          <note>
            Låt oss sedan hantera jordbruksfrågorna och det som hänger ihop
            med dem, inte minst utifrån ett kulturarvsperspektiv, och se till
            att den näring som finns utsätts för en konkurrens som är riktig
            också i andra delar av ekonomin.
          </note>
          <note>
            Anf. 24 BENGT-ANDERS JOHANS-
          </note>
          <note>
            SON (m):
          </note>
          <note>
            Herr talman! Statsministerns ambitioner är naturligtvis vällovliga,
            men min fråga var om statsministern och regeringen är beredda
            att även ta in andra områden än jordbrukspolitiken i sina ansträngningar
            för att kunna nå reformer hellre än ett tillbakadragande av den
            nuvarande jordbrukspolitikens inriktning.
          </note>
          <note>
            Anf. 25 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Vi är öppna för alla konstruktiva förslag. Vi kommer
            att ha en omfattande samrådsverksamhet före regeringskonferensen,
            så finns det idéer om hur det ska gå till tar vi gärna emot dem,
            men vi bör inte fortsätta dagens ordning. Det är inte en modern
            politik, och det är inte vad Europa behöver.
          </note>
          <note type="speaker">
            Anf. 26 GUNNAR HÖKMARK (m):
          </note>
          <note>
            Herr talman! Även jag vill tacka statsministern för redovisningen
            inför kammaren. Jag är inte den första som säger det här i dag,
            men det är självfallet en glädjens stund för Europa. Det är fantastiskt
            att länder som Estland, Lettland, Litauen och Polen, länder som
            vi för inte så länge sedan såg tillhöra en helt annan värld, nu
            är på väg in i det Europa som vi är en del av.
          </note>
          <note>
            Jag måste säga att jag har kunnat hålla med om det allra mesta
            som statsministern har sagt här i dag.
          </note>
          <note>
            Det känns lite ovanligt men också rätt angenämt på grund av att
            det är en stor händelse. Kanske är det en risk att vi alldeles
            för snabbt griper oss an de normala frågorna och att vi i det
            bruset glömmer den mycket stora förändring som detta innebär.
            Det vore illa av det skälet att vi då gör Europatanken lite grann
            en otjänst genom att se detta som en politisk fråga av väldigt
            många andra. Jag tror att det förtjänar att sägas här i dag att
            den utvidgning som vi nu ser visar att det europeiska projektets
            idé fungerar.
          </note>
          <note>
            Alla de östeuropeiska länderna är nu inne i en modell av rättsstat,
            demokrati och marknadsekonomi som är stabil, men de har också
            utvecklats i den riktningen och inte i någon annan riktning. Vi
            har inte fått se det elände som vi har kunnat se i andra delar
            på jorden. Själva fredsidén har fungerat. Jag tror att detta är
            viktigt inte minst eftersom det finns de som hade velat att Sverige
            inte hade varit med i Köpenhamn och de som hade önskat att EU
            inte hade funnits. Tittar vi på vad som i dag har hänt ser vi
            också betydelsen av att Europeiska unionen finns.
          </note>
          <note>
            Jag skulle bara vilja understryka att det är viktigt att nu också
            ha blickarna framåt, och beträffande nästa stora projekt, nämligen
            när det gäller konventet, vill jag fråga statsministern: Hur ska
            Europa styras?
          </note>
          <note>
            Tidigare har regeringen fört fram en tanke på att man ska lägga
            mer tyngd på ministerrådet och en vald president. Det menar jag
            skulle vara till förfång för de små staterna och jämbördigheten
            mellan de olika länderna. Det vore bra att få ett besked på den
            punkten, för där har vi nästa stora debatt som också bärs upp
            av idéer.
          </note>
          <note>
            Anf. 27 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Först ska jag ta upp den första delen av Gunnar
            Hökmarks inlägg. Den är värd en reflexion av följande slag: Många
            av dem som tycker att Sverige borde lämna EU är glada över att
            de tre baltiska staterna och Polen nu är medlemmar. Det finns
            något slags bristande logik i det som det är värt att reflektera
            över. Vi behöver inte gräva mer än så i det i dag.
          </note>
          <note>
            Sedan är jag glad för att Hökmark tar upp diskussionen om konventet.
            Jag är för mellanstatlighet. Jag är motståndare till federalism.
            Det är möjligt att EU
          </note>
          <note>
            så småningom blir en federation, men det kommer att vara långt
            fram i tiden. I den här regeringskonferensen handlar det inte
            om att lyfta fram de federala strukturerna.
          </note>
          <note>
            Det finns tre stycken politiska kroppar i denna union. Det är
            parlamentet. Det är kommissionen, och det är råden. Det som garanterar
            mellanstatligheten är framför allt råden. Svenska ministrar kommer
            till riksdagen för att inhämta synpunkter innan de åker till EU
            för att fatta beslut. Det gör de därför att de åker till ett europeiskt
            råd av något slag och tar ett beslut. Det är ingen kommissionär
            som kommer hit och hämtar synpunkter. Det är ingen Europaparlamentariker
            som kommer hit och hämtar synpunkter, utan det är ministrarna,
            och statsministern, innan de åker till råden och där tar besluten.
            I dagens struktur är det råden som garanterar mellanstatligheten.
          </note>
          <note>
            I konventet är det en oerhörd fixering på att stärka parlamentets
            roll och kommissionens roll. Jag är inte motståndare till vare
            sig parlamentet eller kommissionen; deras roller kan behöva förstärkas.
            Men om ingen talar om att också förstärka Europeiska rådets roll
            och är innovativ när det gäller hur det ska utvecklas kommer vi
            per automatik att få en drivning över mot de två organ i unionen
            som båda bär federalismens drag. Det vill jag inte ha, och det
            vill regeringen inte ha. Jag tror heller inte att en riksdagsmajoritet
            vill ha det så. Därför ska vi vara konstruktiva och innovativa
            när det handlar om att förstärka rådets ställning i den europeiska
            organisationen.
          </note>
          <note>
            Idén om en vald ordförande - på EU-språk heter ordförande president
            - inom rådets krets är ett sätt att skapa kontinuitet och synlighet
            och förstärka rådets ställning och på så sätt understryka mellanstatligheten.
            Mellanstatligheten, där varje stat i slutändan har en röst vid
            vissa viktiga beslut, är en garanti för att de små staterna har
            sin rätt tryggad. Så upplever jag det, och därifrån startar jag
            min diskussion omkring Europas utveckling.
          </note>
          <note type="speaker">
            Anf. 28 GUNNAR HÖKMARK (m):
          </note>
          <note>
            Herr talman! Detta är en viktig diskussion. Jag tror att statsministern
            gör ett fel när han säger att det handlar om att välja mellan
            mellanstatlighet och federalism. Det som har gjort projektet att
            bygga den europeiska unionen så lyckosamt är just att det har
            varit ett pragmatiskt mellanting mellan förmågan att bestämma
            gemensamt och genom olika typer av kvalificerade beslutsformer,
            och det som är renodlad mellanstatlighet. Frågan handlar inte
            om federalism. I
          </note>
          <note>
            likhet med statsministern tror jag inte att det finns stöd för
            det i denna kammare. Det handlar snarare om de små ländernas roll
            och hur väl det regelverk man kommer fram till ska uppfyllas.
            Vi vet att ju mer tyngdpunkten ligger på rådet ju mer kommer de
            stora länderna att kunna fatta besluten och driva utvecklingen
            vid sidan om de små. Hur glada vi än kan vara så tillhör inte
            Sverige de stora länderna.
          </note>
          <note>
            Anf. 29 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Gunnar Hökmark har fullständigt fel. Det kanske
            beror på att han inte har någon erfarenhet av hur arbetet går
            till inne i unionen. Det är en total missuppfattning att rådet
            skulle vara en tummelplats för de stora länderna. Så fungerar
            det inte. Det är som Helmut Kohl sade: När man kommer till slutet
            och ska ta ställning har varje land vid bordet en röst.
          </note>
          <note>
            Därför byggde Helmut Kohl lika gärna allianser med
          </note>
          <note>
            Luxemburg som med Frankrike. Därför tog Helmut
          </note>
          <note>
            Kohl med personlig generositet och kanske också politisk avsikt
            hand om mig när jag kom in i rådet.
          </note>
          <note>
            Precis som han hade jag en röst i slutändan.
          </note>
          <note>
            Man lyssnar naturligtvis mer på stora länder än på små länder
            om man bara utgår från nationernas storlek. Men i Europapolitiken
            som i ett annat viktigt sammanhang är det inte alltid storleken
            som är avgörande. Det handlar också om de goda argumenten, förmågan
            att bygga nätverk, presentera idéer och driva projekt. Det gör
            man i rådet. Jag har inte någon gång upplevt att någon betraktat
            till exempel kommissionen som per definition de små ländernas
            företrädare eller att det skulle ha märkts när man fördelat portföljerna
            i kommissionen att det skulle ha varit de små länderna som fått
            de tunga portföljerna. Jag tror att det är i rådet man har garantin
            och säkerheten.
          </note>
          <note type="speaker">
            Anf. 30 CECILIA NILSSON WIG-STRÖM (fp):
          </note>
          <note>
            Herr talman! Jag tackar statsministern för informationen. Jag
            vill börja med att instämma med statsministern och tidigare talare
            som i kammaren uttryckt glädje över att öst och väst nu är enade
            i Europa. Det är verkligen historiskt.
          </note>
          <note>
            Jag vill sedan gå in på jordbrukspolitiken. Statsministern har
            ju nämnt att det varit en knäckfråga i förhandlingarna. Några
            andra talare har tidigare tagit upp detta. För Folkpartiet liberalernas
            del har regeringen fullt stöd att med kraft driva på EU för att
            reformera jordbrukspolitiken. Det är en sjuk politik som leder
            till höga livsmedelspriser, överproduktion och hindrar u-länderna
            från att exportera sina produkter till oss i Europa. Nu gäller
            det för Sverige att samla stöd. Statsministern har redogjort för
            en viss misströstan beträffande möjligheterna att göra detta.
          </note>
          <note>
            Om reformen inte skulle lyckas innebär det att de nya medlemsstaterna
            ska få full tillgång till jordbrukssubventionerna. Det innebär
            i sin tur att jordbrukspolitikens andel av budgeten måste öka.
            Jag vill fråga statsministern: Vilka länder skulle vara beredda
            att betala detta genom höjda avgifter till Europeiska unionen?
          </note>
          <note>
            Anf. 31 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! 2006 års budgetförhandling kommer att handla om
            detta. Vi gjorde en klok sak i Bryssel.
          </note>
          <note>
            Där fick vi från svensk, tysk, holländsk och brittisk sida in
            att i det budgetperspektiv som finns för jordbrukspolitiken under
            perioden 2007-2013 ska resurserna inte räknas upp med mer än 1
            % varje år. Det handlar om 1 % nominellt. Med en inflation som
            ligger över 1 % blir det varje år en urholkning. I detta ska nya
            länder som ska ha ett högre stöd fasas in.
          </note>
          <note>
            Det är vår uppfattning att det ska resultera i en omfördelning
            inom gruppen. Då blir det spänningar.
          </note>
          <note>
            Vi får se om det kommer att gå att hantera politiskt.
          </note>
          <note>
            Jag har ingen prestige i frågan. Vi är helt överens i kammaren
            i vår syn på detta. Det finns ingen som helst anledning att dölja
            att det är ett jätteproblem. Vi betalar för någonting som vi inte
            får någonting tillbaka av. Så är det.
          </note>
          <note>
            Å andra sidan kan jag komplicera det genom att fråga om ni tror
            att de polska bönderna efter att de har fått direktstöden tycker
            att det är kul att höra att det första som ska hända är att de
            avvecklas. Kommer de att vilja rösta för en regering som driver
            en sådan politik i unionen? Jag tvivlar starkt på det. Man får
            vara lite politisk realist.
          </note>
          <note>
            Vi ska kämpa och gärna med Folkpartiets stöd.
          </note>
          <note>
            Det känns tryggt. Vi ska kämpa så länge vi kan och så hårt vi
            kan. Om det inte går blir det verkligt hårda att säga att länderna
            ska betala själva och inte ta det via
          </note>
          <note>
            EU-budgeten. Då får man en närmare diskussion.
          </note>
          <note>
            Ofta finns i Europasammanhang uppfattningen att det som Bryssel
            betalar är gratis, att det inte kostar någonting. Det kan vara
            så för en del. Det är definitivt inte så för oss. Det blir allt
            mindre så för alltfler länder. Vi kämpar på. Jag har i grunden
            precis samma uppfattning som Cecilia Nilsson.
          </note>
          <note type="speaker">
            Anf. 32 GABRIEL ROMANUS (fp):
          </note>
          <note>
            Herr talman! Jag vill också börja med att tacka statsministern
            och regeringen, inte bara för redogörelsen i dag utan även för
            det arbete som regeringen har lagt ned på att åstadkomma utvidgningen,
            inte minst under det framgångsrika svenska ordförandeskapet.
          </note>
          <note>
            Men jag måste erkänna att jag blir lite orolig när jag hör talet
            om att exportera den svenska välfärdsstaten. Enligt min erfarenhet,
            som i huvudsak ligger inom drogpolitikens område, är det ett bra
            sätt att reta upp våra samarbetspartner att säga att de ska kopiera
            vår modell. Samtidigt måste jag instämma med statsministern att
            vi nu kan verka i ett större område för våra idéer och vår känsla
            för vad välfärd är. Det kan vi göra inte minst i Europaparlamentet
            som i hög grad arbetar med partigrupper.
          </note>
          <note>
            Jag tror att arbetet ska bedrivas på en lägre nivå än mellan
            regeringarna. Jag brukar uttrycka det så att vi har bundsförvanter
            i alla europeiska länder. Med deras hjälp kan vi driva vår uppfattning.
          </note>
          <note>
            Vi ska också vara medvetna om att den svenska välfärdsstaten
            minsann inte är perfekt. Vi kan också lära oss en del av andra.
            Det handlar inte om att exportera färdiga lösningar i alla avseenden.
          </note>
          <note>
            I dag är inte det viktiga om vi kan exportera vår politik. I
            dag är det viktiga att inte EU-samarbetet hindrar oss från att
            föra vår välfärdspolitik genom att handelspolitik och marknadstänkande
            tar över det sociala ansvaret. Det är dagens verklighet. Om man
            vill skapa utjämning genom marknadstryck, som ju är en del av
            Europakommissionens strategi, gäller det att det inte bara blir
            utjämning nedåt så att den som har den lägsta nivån på sin välfärdspolitik
            sätter normen för alla andra. Det måste bli möjligt att få en
            utjämning som innebär att människor i hela Europa får det bättre
            och skyddas mot ofärd.
          </note>
          <note>
            Inom EU har man slagit fast att hänsyn till folkhälsan ska vägas
            in i alla beslut. Enligt min uppfattning måste det tas på allvar.
            Delar statsministern min uppfattning?
          </note>
          <note>
            Anf. 33 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Jag delar helt och fullt denna uppfattning. Det
            är självklart.
          </note>
          <note>
            Gabriel Romanus satte i sitt inlägg fingret på en punkt som jag
            har försökt tala om. Det är inte handelspolitiken som ska stå
            för den sociala utjämningen och det sociala ansvaret. För att
            handelspolitiken ska fungera på ett sätt som vi tycker är acceptabelt
            krävs det att den kombineras med en skyddslagstiftning för miljön
            exempelvis. Det krävs ett socialt ansvarstagande för arbetskraften
            och en vettig behandling av regioner som är stadda i omvandling,
            allt det som vi ofta förknippar med det vi kallar för välfärd
            och välfärd för alla.
          </note>
          <note>
            Det är därför som jag tror att den debatt som vi för i parlament
            av det här slaget kommer att flytta in i de europeiska organen.
            Gabriel Romanus kommer att få se att partigrupperna finns också
            där och att deras åsikter bryts mot varandra. Det finns en höger,
            en vänster och några som försöker att stå mittemellan.
          </note>
          <note>
            Så är det ju också de sammanhangen. Det kommer att handla om
            en dragkamp om livets goda, hur det som vi gemensamt har skapat
            ska fördelas på ett sådant sätt att det stimulerar ytterligare
            att nytt välstånd skapas. Det är de eviga politiska frågorna som
            ska behandlas också på ett sådant sätt att freden kan klaras.
          </note>
          <note>
            Jag argumenterar för den svenska välfärdsmodellen. Sedan är jag
            inte alldeles övertygad om att alla kommer att gilla den, lika
            lite som en del gör här.
          </note>
          <note>
            Men jag är stolt över den, men jag är inte nöjd med den. Det
            finns mycket i den som är bra och som andra kan ta intryck av
            samtidigt som vi kan förbättra en del genom att lära av andra.
            Men tro inte för ett ögonblick att inte också kampen finns där,
            mellan höger och vänster, svart och vitt, ont och gott, surt och
            sött, kallt och varmt, rött och blått. Så är det.
          </note>
          <note type="speaker">
            Anf. 34 GABRIEL ROMANUS (fp):
          </note>
          <note>
            Herr talman! Jag tror att de flesta av oss, inte minst när vi
            reser utomlands, är ganska stolta över den svenska välfärdsstaten.
          </note>
          <note>
            Jag noterar att det är ett annat tonläge när man talar om att
            vi kan lära av varandra än när man bara säger att vi ska exportera
            den svenska välfärdsstaten.
          </note>
          <note>
            Det sistnämnda är ett bra sätt att förhindra att andra tar till
            sig våra tankar.
          </note>
          <note>
            Anf. 35 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Den uppfattningen delar jag helt. Vi har ingen som
            helst anledning att tro att vi genom att vara självgoda och självtillräckliga
            påverkar någon annan. Det är resultaten som måste tala. På vissa
            områden har vi goda resultat och på andra områden har vi sämre
            resultat. Då får vi lära av andra, och det finns mycket att lära
            av andra i Europa. Det är en fin erfarenhet.
          </note>
          <note>
            Det är också lite av tanken med en union, att vi tillsammans
            blir starkare. Nu är vi 25 som är tillsammans, och det är en fin
            avslutning på riksdagsåret
          </note>
          <note>
            2002 för en statsminister att från kammarens talarstol få redogöra
            för ett historiskt beslut som ju Sverige under full enighet i
            kammaren och på ett aktivt sätt under många år har medverkat till.
            Ett bättre sätt att avsluta riksdagsåret kan jag inte tänka mig.
          </note>
          <note>
            Så med Köpenhamnsmötet i färskt minne och med stor tacksamhet
            för allt stöd önskar jag talmannen och kammaren en god jul.
          </note>
          <note type="speaker">
            Anf. 36 TOBIAS KRANTZ (fp):
          </note>
          <note>
            Herr talman! Jag vill också inledningsvis önska både statsministern
            och talmannen god jul.
          </note>
          <note>
            Utvidgningen sätter ju också fokus på en annan av
          </note>
          <note>
            EU:s viktiga och avgörande ödesfrågor, det vill säga den folkliga
            förankringen av EU-projektet. När vi nu har fått en union som
            växer blir det ännu viktigare att diskutera hur man ska se till
            att EU:s demokratiska legitimitet stärks.
          </note>
          <note>
            Ett sätt är förstås att diskutera EU:s arbetsformer, att stärka
            EU-parlamentet på ministerrådets bekostnad samt att öka öppenheten
            och insynen i EU-
          </note>
          <note>
            samarbetet. På något sätt tycker jag att det är orimligt och
            också demokratiskt tvivelaktigt att 15 eller 25
          </note>
          <note>
            stats- och regeringschefer stänger in sig i slutna rum och avgör
            de stora frågorna i Europasamarbetet.
          </note>
          <note>
            Jag tror också att vi kan göra en hel del saker här hemma. Min
            fråga handlar om riksdagens arbetsformer. Ganska nyligen kom det
            en vetenskaplig rapport som visade att svenska riksdagsledamöter
            känner att de har betydligt mindre möjligheter att påverka EU-
          </note>
          <note>
            politiken än exempelvis finländska riksdagsledamöter.
          </note>
          <note>
            Då är min fråga till statsministern: Vad avser statsministern
            att göra för att den svenska riksdagen ska få spela en större
            roll i EU-samarbetet?
          </note>
          <note>
            Anf. 37 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Riksdagens arbetsformer skulle jag väldigt gärna
            vilja lägga mig i, men jag tror inte att det blir uppskattat om
            vi började reformarbetet med att jag berättade vad som skulle
            göras.
          </note>
          <note>
            Riksdagen har dessa frågor på bordet. Fortsätt diskussionen och
            gör det gärna i dialog med regeringen! Som svar på en fråga från
            Carl B Hamilton deklarerade jag tidigare att jag gärna ser en
            ökad öppenhet.
          </note>
          <note>
            Nu vill jag önska ett gott nytt år.
          </note>
          <note type="speaker">
            Anf. 38 FÖRSTE VICE TALMANNEN:
          </note>
          <note>
            Vi tackar för det och önskar statsministern en god jul och ett
            gott nytt år. Hoppas att tomten kommer.
          </note>
          <note>
            Därmed är informationen från regeringen avslutad.
          </note>
          <note>
            3 § Avsägelser
          </note>
          <note>
            Förste vice talmannen meddelade att Gunnar Hökmark (m) avsagt
            sig uppdragen som ledamot i försvarsutskottet och som suppleant
            i utrikesutskottet, att Catharina Elmsäter-Svärd (m) avsagt sig
            uppdragen som ledamot i trafikutskottet och som suppleant i socialutskottet,
            att Per Westerberg (m) avsagt sig uppdraget som ledamot i miljö-
            och jordbruksutskottet, att Ola Sundell (m) avsagt sig uppdragen
            som ledamot i näringsutskottet och som suppleant i trafikutskottet,
            att Cecilia Widegren (m) avsagt sig uppdraget som suppleant i
            skatteutskottet, att Björn Hamilton (m) avsagt sig uppdragen som
            suppleant i socialförsäkringsutskottet, socialutskottet och bostadsutskottet,
            att Jeppe Johnsson (m) avsagt sig uppdraget som suppleant i socialförsäkringsutskottet
            och att Patrik Norinder (m) avsagt sig uppdraget som suppleant
            i miljö- och jordbruksutskottet.
          </note>
          <note>
            Avsägelserna skulle gälla från och med den
          </note>
          <note>
            1 januari 2003.
          </note>
          <note>
            Kammaren biföll dessa avsägelser.
          </note>
          <note>
            4 § Kompletteringsval
          </note>
          <note>
            Förste vice talmannen meddelade att Moderata samlingspartiets
            riksdagsgrupp på grund av kommande vakanser anmält
          </note>
          <note>
            Gunnar Hökmark som ledamot i konstitutionsutskottet efter Per
            Unckel och som suppleant i försvarsutskottet efter Anders Björck,
          </note>
          <note>
            Ola Sundell som ledamot i försvarsutskottet efter
          </note>
          <note>
            Gunnar Hökmark,
          </note>
          <note>
            Per Westerberg som ledamot i trafikutskottet efter
          </note>
          <note>
            Catharina Elmsäter-Svärd,
          </note>
          <note>
            Catharina Elmsäter-Svärd som ledamot i miljöoch jordbruksutskottet
            efter Per Westerberg,
          </note>
          <note>
            Björn Hamilton som suppleant i skatteutskottet efter Cecilia
            Widegren, som suppleant i utrikesutskottet efter Gunnar Hökmark
            och som suppleant i trafikutskottet efter Ola Sundell,
          </note>
          <note>
            Anne Marie Brodén som suppleant i socialförsäkringsutskottet
            efter Jeppe Johnsson samt
          </note>
          <note>
            Jeppe Johnsson som suppleant i miljö- och jordbruksutskottet
            efter Patrik Norinder.
          </note>
          <note>
            Förste vice talmannen förklarade valda från och med den 1 januari
            2003 till
          </note>
          <note>
            ledamot i konstitutionsutskottet
          </note>
          <note>
            Gunnar Hökmark (m)
          </note>
          <note>
            ledamot i försvarsutskottet
          </note>
          <note>
            Ola Sundell (m)
          </note>
          <note>
            ledamot i trafikutskottet
          </note>
          <note>
            Per Westerberg (m)
          </note>
          <note>
            ledamot i miljö- och jordbruksutskottet
          </note>
          <note>
            Catharina Elmsäter-Svärd (m)
          </note>
          <note>
            suppleant i skatteutskottet
          </note>
          <note>
            Björn Hamilton (m)
          </note>
          <note>
            suppleant i utrikesutskottet
          </note>
          <note>
            Björn Hamilton (m)
          </note>
          <note>
            suppleant i försvarsutskottet
          </note>
          <note>
            Gunnar Hökmark (m)
          </note>
          <note>
            suppleant i socialförsäkringsutskottet
          </note>
          <note>
            Anne Marie Brodén (m)
          </note>
          <note>
            suppleant i trafikutskottet
          </note>
          <note>
            Björn Hamilton (m)
          </note>
          <note>
            suppleant i miljö- och jordbruksutskottet
          </note>
          <note>
            Jeppe Johnsson (m)
          </note>
          <note>
            5 § Anmälan om inkomna uppteckningar från
          </note>
          <note>
            EU-nämndssammanträde
          </note>
          <note>
            Förste vice talmannen anmälde att uppteckningar från EU-nämndens
            sammanträde fredagen den
          </note>
          <note>
            29 november inkommit.
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Näringsutskottets betänkanden 2002/03:NU3, NU1
          </note>
          <note>
            och NU2
          </note>
          <note>
            Arbetsmarknadsutskottets betänkanden 2002/03:AU1
          </note>
          <note>
            och AU2
          </note>
          <note>
            7 § Anslag inom socialförsäkringsområdet
          </note>
          <note>
            Föredrogs socialförsäkringsutskottets betänkande 2002/03:SfU1
          </note>
          <note>
            Anslag inom socialförsäkringsområdet (utgiftsområdena 10, 11
            och 12) (prop. 2002/03:1 delvis och prop. 2002/03:2 delvis).
          </note>
          <note>
            Utgiftsområde 10
          </note>
          <note type="speaker">
            Anf. 39 ANNA LILLIEHÖÖK (m):
          </note>
          <note>
            Herr talman! Vi ska nu debattera det som utsetts av regeringen
            till mandatperiodens viktigaste fråga, nämligen sjukskrivningarna.
          </note>
          <note>
            Efter valet påminde jag mig om ett TV-inslag om sjukskrivningar.
            Man intervjuade bland annat en läkare och undrade vilka frågor
            som han ville ställa till politikerna. Han konstaterade att han
            som läkare ständigt kom i skottgluggen i debatten, och han vädjade
            om att bättre få reda på hur han skulle agera. Hur och till vad
            ska sjukskrivningarna användas?
          </note>
          <note>
            Häromveckan publicerades en artikel där fem tunga myndigheter
            tog på sig en stor del av ansvaret för de galopperande sjuktalen.
            De lade fram en rad förslag: bättre tillsyn, bättre företagshälsovård,
            utbildning av läkare, koppling av sjukskrivningar till specifika
            medicinska problem och utveckling av vårdprogram och annat.
          </note>
          <note>
            Dessa organisationer har ofta fått klä skott i debatten om sjukskrivningarna
            men det förefaller mig att vara att skjuta på pianisten när det
            verkliga problemet är att regeringen hela tiden tycks stå vid
            sidan av. Så fort det närmar sig konkreta åtgärder blir det stopp
            i maskineriet utom när det gäller att lägga över kostnaden på
            andra.
          </note>
          <note>
            Som svar på läkarens fråga vill vi moderater att sjukskrivning
            ska användas som en del av behandlingen. År efter år har vi begärt
            utbildning av läkare i försäkringsmedicin, som ju också ingår
            i regeringens elvapunktsprogram men som ändå inte blir verklighet.
          </note>
          <note>
            I dag har regeringens särskilde samtalsledare lagt fram förslag
            och tagit upp ett av våra förslag, nämligen det om att se till
            att friskvård och företagshälsovård ska vara avdragsgilla. Jag
            hoppas att åtminstone detta förslag blir till en konkret åtgärd.
          </note>
          <note>
            Naturligtvis är det en skrämmande utveckling, med ett enormt
            mänskligt resursslöseri som vi ser med kanske en miljon sjukskrivna.
            750 000 av dessa är så sjuka att de i praktiken helt står utanför
            arbetsmarknaden.
          </note>
          <note>
            I år kommer över 70 000 människor att bli förtidspensionerade,
            nästan dubbelt så många som för fyra år sedan. Ett helt Uppsala
            och ett helt Malmö har helt enkelt gett upp.
          </note>
          <note>
            Antalet människor som ska utföra allt det arbete som behövs sjunker
            för närvarande. Personalbrist hotar våra kommuner och landsting
            som lyft upp sjukfrånvaron som en ödesfråga. Det är också på den
            offentliga sektorns arbetsplatser som de största sjukskrivningsproblemen
            finns. Kostnaden för sjukskrivningarna stiger med 31 miljoner
            om dagen. Med statsutgifter för sjukligheten på 120 miljarder,
            en summa som dessutom stiger, hotas balansen i ekonomin. Det går
            helt enkelt inte att i längden klara försäkringskostnader av den
            storleken.
          </note>
          <note>
            Det är försäkringsvillkoren som behöver preciseras för att få
            en långsiktigt hållbar försäkring. Detta ankommer på regeringen
            och kan inte lastas på företagen och arbetsgivarna. Det hjälper
            inte att bokföra kostnaderna på ett annat konto och att lägga
            över en del av kostnaderna på arbetsgivarna, vilket tycks vara
            regeringens strategi.
          </note>
          <note>
            Man frågar sig: Är det bara människor i företag som styrs av
            ekonomin? Nej, och det är inte arbetsgivaren som fattar beslut
            om sjukskrivning, utan det är läkare och patient som gör det.
          </note>
          <note>
            Regeringen vill nu göra sjukskrivningsbeslutet ännu mera bekvämt
            genom att höja ersättningsnivån i försäkringen. Vi anser att i
            reformeringen av sjukförsäkringen bör också ingå en något större
            självrisk för den enskilde och föreslår därför ytterligare en
            karensdag. Samtidigt vill vi få en tryggare försäkring med bättre
            skydd för egenföretagare och säsongsarbetare för vilka de standardiserade
            försäkringsvillkoren inte passar. Någon gång måste man faktiskt
            våga bestämma sig och också göra obekväma ställningstaganden.
          </note>
          <note>
            Attityderna behöver förändras när det gäller sjukskrivningarna.
            En undersökning i våras visar att sex av tio kan tänka sig att
            sjukskriva sig om det kör ihop sig hemma. Tre av tio chefer höll
            med. Sjukskrivning används som vapen vid arbetskonflikt när man
            hotar med massjukskrivning. Det kan inte vara mer lönsamt att
            få sjukpenning jämfört med att få a-kassa. En tredjedel av de
            sjukskrivna är arbetslösa sjukskrivna som inte ens kan söka jobb.
            Det är orimligt stora regionala skillnader i sjuktal, och det
            gäller oavsett bransch. Vi måste få kortare sjukskrivningar. Det
            är farligt med sjukskrivning. Redan efter tre månader är sannolikheten
            stor att man blir utslagen. De med tydliga diagnoser måste få
            hjälp genast. Alltför ofta ställs de i köer.
          </note>
          <note>
            Vi vill ha en nationell vårdgaranti och, i en förlängning, en
            nationell hälsoförsäkring som garanterar behandling utan onödig
            väntan. En operation kostar lika mycket i dag som om ett år.
          </note>
          <note>
            För rehabilitering och för att komma tillbaka i arbete räcker
            det inte med att vara ett namn på en utbetalningslista. Man måste
            möta människor av kött och blod. Det handlar alltså inte bara
            om att få ekonomisk service utan också om att få rehabilitering,
            och detta behövs snabbt.
          </note>
          <note>
            För alla dem som har otydliga och komplicerade diagnoser saknas
            i dag de medicinska och professionella grupper som man borde kunna
            remitteras till för att få hjälp och rehabilitering. I Stockholms
            läns landsting har det byggts upp ett team för diagnos och rehabilitering
            vid besvär med muskler och leder, och det ska också göras vid
            psykiska besvär. Sjukskrivande läkare får på så sätt möjlighet
            att remittera till ett expertteam med läkare, sjukgymnaster, naprapat,
            kiropraktor och psykologer. Detta är ett exempel som fler bör
            följa, eller snarare måste följa.
          </note>
          <note>
            Rehabilitering till arbete fordrar givetvis att arbetsplatsen
            involveras. Men det gäller att hitta bra villkor för att arbetsgivaren
            ska medverka. Deltidssjukskrivning med krav på närvaro på arbetsplatsen
            tillsammans med anpassning av arbetsuppgifter och arbetstider
            är en lösning som har visat sig ge goda resultat.
          </note>
          <note>
            Vi är alla överens om att deltidssjukskrivning är bra. Frågan
            är på vilka villkor. Försäkringskassan har pengar för rehabilitering
            men dessa går inte ens åt. I
          </note>
          <note>
            dag hinner försäkringskassasn knappt med rehabiliteringen. 85
            % av de långtidssjukskrivna har inte fått någon rehabilitering
            alls. Det enda som hinns med är att förtidspensionera fler och
            fler. Många förtidspensioneras till och med mot sin vilja. Häromdagen
            fick jag ett brev från en dam som frågade om man kan vägra förtidspensionering.
          </note>
          <note>
            Vi tycker att det ska vara en prioriterad fråga att se till att
            fler förtidspensionärer kommer tillbaka till arbetet. Allt detta
            är förslag som riktas direkt mot sjukskrivningen, och det här
            behövs.
          </note>
          <note>
            Tre- eller tvåpartssamtal i all ära, men det är faktiskt justering
            av regler som behövs. Sjukskrivningen visar också på en hel del
            andra mer grundläggande problem, till exempel hur arbetsmarknaden
            ser ut och hur vi kan se till att fler kan byta jobb. Det gläder
            mig att Kenth Pettersson har uppmärksammat detta. Jag hoppas att
            det leder till förändringar. Den offentliga sektorn behöver bli
            en mycket bättre arbetsgivare.
          </note>
          <note>
            Det behövs alternativ där de fristående arbetsplatserna inom
            till exempel vård och omsorg kan stå modell.
          </note>
          <note>
            Många mår dåligt, vantrivs och klarar inte av vardagslivets stress
            och krav. Inför avdragsrätt för hushållstjänster! Ge hushållen
            en vettig ekonomi så att man kan planera sitt liv! Skapa ett samhälle
            med utrymme så att man kan anpassa sin tillvaro och finna en bra
            balans! Se också till att vi förändrar sjuk- och socialförsäkringarna
            så att vi kan ta till vara människors skaparkraft - inte stoppa
            den!
          </note>
          <note>
            Fokus måste bytas, från arbetsoförmåga till arbetsförmåga. I
            dagarna har en undersökning publicerats som visar att sex av tio
            sjukskrivna anser att de, med de rätta förutsättningarna, kan
            arbeta. Det finns hopp och möjligheter. Nu är det bara för regeringen
            att snabba på och komma med förslag som är sådana att dessa möjligheter
            tas till vara, och det är inte bara att lasta över kostnaden på
            andra.
          </note>
          <note>
            Jag yrkar bifall till reservation nr 1 och vill med detta säga
            att jag ställer mig bakom alla de andra reservationerna från Moderaterna.
          </note>
          <note type="speaker">
            Anf. 40 LINNÉA DARELL (fp):
          </note>
          <note>
            Herr talman! Sjukskrivningskostnaderna är i dag uppe i ofattbara
            31 miljoner kronor om dagen, och även om ökningstakten nu avtagit
            fortsätter antalet sjukskrivna personer att öka, liksom antalet
            förtidspensionärer. Kostnaderna håller på att äta ut utrymmet
            för andra angelägna välfärdsbehov. Trots att utvecklingen pågått
            i fem år och trots att varningars röster höjts om de alltmer katastrofala
            konsekvenserna ur både ekonomiska och mänskliga perspektiv har
            regeringen varit anmärkningsvärt passiv. Även om det nu anges
            ett mål fram till 2008 och en del insikter beträffande vad som
            behöver göras redovisas i budgetpropositionen, skjuts de nödvändiga
            förslagen till kommande propositioner med förhoppningen om att
            de pågående trepartssamtalen ska lösa det mesta. Och där kärvar
            det som bekant.
          </note>
          <note>
            Stressrelaterade sjukdomar ökar mer än traditionella sjukdomar.
            Alltfler människor mår dåligt, och mitt i välfärden växer ångesten
            att inte hinna, att inte vara till lags, att inte leva upp till
            egna och andras förväntningar. Det äts alltfler tabletter mot
            magsmärtor, huvudvärk och sömnlöshet. Grunden finns ofta i en
            känsla av vanmakt. Ett handlingsprogram mot ohälsan som ska ge
            varaktiga resultat behöver omfatta en rad politikområden, eftersom
            de psykosociala diagnosernas ökning har sin förklaring i både
            privatliv och arbetsliv.
          </note>
          <note>
            Ett program för att bryta den pågående utvecklingen behöver ha
            två huvuddelar: dels förebyggande insatser för att ge fler människor
            möjlighet att räcka till, dels snabbare vård för dem som ändå
            blir sjuka.
          </note>
          <note>
            På en fråga från mig tidigare i höstas om psykiatrins roll i
            kampen mot ohälsan instämmer arbetslivsministern i att de psykiska
            sjukdomarna utgör en stor del av sjukskrivningarna. Ministern
            aviserar att regeringens kommande förslag ska ta utgångspunkt
            i behov av rehabilitering och förebyggande av just dessa sjukdomsgrupper.
            Men om denna insikt finns i Regeringskansliet, varför inte snabbt
            komma med förslag?
          </note>
          <note>
            Det brådskar. Skattemiljarderna rullar och människor far illa,
            mycket illa. Det får inte vara som det ofta är i dag, att sjukskrivningar
            förlängs och förlängs utan att den rehabilitering som skulle behövas
            blir av. Dessutom är de rehabiliteringsinsatser som trots allt
            ges ojämnt fördelade mellan olika grupper. Kvinnor, äldre och
            invandrare erbjuds utbildningsinsatser mer sällan än yngre och
            medelålders svenskfödda män.
          </note>
          <note>
            Långtidssjuka arbetslösa får på grund av att man inte har en
            arbetsgivare ofta inte del av rehabilitering, inte heller förtidspensionerade
            personer erbjuds rehabilitering, eftersom de inte förutsätts återgå
            till arbete. Vi är kritiska till denna hantering. Dels skulle
            rehabiliteringen höja livskvaliteten för många, dels skulle sannolikt
            ett stort antal individer återkomma till arbetsmarknaden, något
            som många av dem önskar och som också skulle vara bra för samhällsekonomin.
          </note>
          <note>
            Det regeringen redovisar kring kommande förslag om krav på sjukintygens
            utformning med deltidssjukskrivning som huvudregel - som nu också
            presenteras i ett förslag i dag men som jag ännu så länge bara
            hunnit se i form av en DN-artikel - tycker vi från
          </note>
          <note>
            Folkpartiet är ett intressant förslag. Men det finns en del frågor
            kring det, bland annat den i dag ganska stora fokuseringen på
            återgång till just det tidigare arbetet, det arbete man blivit
            sjukskriven ifrån. Även om rehabilitering förutsätter åtgärder
            på arbetsplatsen och kanske nya arbetsuppgifter kan i många andra
            fall byte av arbetsplats eller kanske till och med ett nytt yrke
            vara nödvändigt för att man ska återvinna en långsiktig arbetsförmåga.
            Dessutom blir jag lite fundersam över förslaget i dag där man
            talar om att arbetsgivaren ska ha ett större ekonomiskt ansvar
            för heltidssjukskrivningar i de fall det förekommer. Som jag sade
            påverkar också andra delar av livet människors behov av sjukskrivning
            emellanåt. Det är kanske inte alltid så att det är arbetsgivarens
            ansvar om en person i samråd med sin läkare bedöms behöva bli
            sjukskriven på grund av sådant som inte hänger ihop med jobbet.
            Men vi får väl återkomma till den diskussionen under statsrådets
            deltagande i debatten.
          </note>
          <note>
            Herr talman! Det behövs rejäla tag för att få bort köer och flaskhalsar
            i vården. De viktigaste åtgärderna är finansiell samordning mellan
            försäkringskassorna och vården liksom med socialtjänst och arbetsmarknadsmyndighet.
            Lokalt och regionalt samarbete måste bli tillåtet inom en av riksdagen
            angiven ekonomisk ram. Det är helt obegripligt varför regeringen
            inte vill ge klartecken till permanentning av utvärderat goda
            exempel.
          </note>
          <note>
            I Östergötland anser nu socialdemokraterna att framgången med
            Sosam är så lyckad att ytterligare två kommuner, Norrköping och
            Motala, som båda har höga sjuktal, ska utveckla det samarbete
            som framgångsrikt har bedrivits i Finspång. Men regeringen vacklar.
            Om Finsam finns en mycket försiktig skrivning i budgetpropositionen,
            och Sosam ska förlängas som försök ytterligare ett år. Återigen:
            skattemiljarderna rullar och människor far illa, men regeringen
            tvekar, och man undrar varför.
          </note>
          <note>
            Sedan mitten av 80-talet har vi i Folkpartiet arbetat för att
            försäkringskassa och landsting ska tillåtas samarbeta för kortare
            vårdköer. Finsamförsöken blev i början av 90-talet en stor framgång.
            Man kunde se var bristerna fanns och fick både arbetsformer och
            pengar som gjorde att man kunde ta itu med rätt frågor. Människor
            fick hjälp fortare och slapp vänta i vårdköer. Men trots dessa
            goda resultat stoppades försöken av Socialdemokraterna. Nu när
            behovet av samverkan mellan försäkringskassa och sjukvård snarare
            ökar skulle man verkligen behöva återkomma med en permanentning
            av Finsam. Det finns mycket att vinna på att människor blir behandlade
            snabbt och inte bryts ned av långa sjukskrivningar. Även om samordningen
            nu tycks bli tillåten avseende rehabilitering eller samordning
            av det slag som finns inom
          </note>
          <note>
            Sosam är det otillräckligt. Folkpartiets uppfattning är också
            att finansiell samordning, alltså Finsam, mellan försäkringskassa
            och sjukvård ska kunna förekomma utan att man samtidigt på alla
            platser har Sosammodellen.
          </note>
          <note>
            Herr talman! Det är fem år sedan den negativa utvecklingen av
            sjukskrivningarna började. Det står sedan ganska länge klart hur
            allvarligt problemet är.
          </note>
          <note>
            Här i kammaren finns förslag och beslutsberedskap, vilket framgår
            av reservationerna i betänkandet. Utskottsmajoriteten har dock
            valt att sätta sin tillit till att regeringen denna gång ska komma
            med förslag som vänder utvecklingen.
          </note>
          <note>
            Från folkpartiet avstår vi från att delta i beslut om anslag,
            eftersom vårt budgetförslag har fallit. Jag yrkar bifall till
            reservationerna 2, 14 och 20. Av hänsyn till ledamöternas tid
            ska jag avstå från ytterligare yrkanden kring reservationer även
            om jag naturligtvis står bakom samtliga folkpartireservationer.
          </note>
          <note type="speaker">
            Anf. 41 SVEN BRUS (kd):
          </note>
          <note>
            Herr talman! Det finns många viktiga frågor inom
          </note>
          <note>
            10, ett tjugotal beslutspunkter i betänkandet. Men låt mig få
            använda min talartid till en fokusering på de höga ohälsotalen
            och kampen mot ohälsan. Det har av regeringsföreträdare, statsministern
            med flera, pekats ut som den här mandatperiodens viktigaste politiska
            fråga. Säkert är det så just därför att nu, efter åtta år med
            en socialdemokratisk regering, är nästan var sjätte svensk mellan
            18 och 65 år sjukskriven eller förtidspensionerad. Det är främst
            kvinnorna som är drabbade. Deras sjukdagar har fördubblats under
            en femårsperiod, och två tredjedelar av de långa sjukskrivningarna
            drabbar just kvinnor. Den snabbaste ökningen sker bland de yngsta
            på arbetsmarknaden, det vill säga 16-29-åringarna, och här handlar
            det ofta om stressrelaterade sjukdomar. Men, herr talman, det
            är varken kvinnor, ungdomar eller andra sjukskrivna som ska skuldbeläggas
            för att de är sjuka. De är nämligen sjuka. Kanske någon eller
            några har tänjt lite på sjukförsäkringssystemet. Vem skulle kunna
            hävda att det aldrig förekommer? Men det är inte det som är problemet.
            Ansvaret vilar i första hand på regeringen, som visat en häpnadsväckande
            passivitet inför den skenande utvecklingen. Den startade nämligen
            på allvar redan 1997.
          </note>
          <note>
            Under den senaste tolvmånadersperioden har nästan 10 000 unga
            mellan 16 och 39 år förtidspensionerats. I många fall är det säkert
            ett välgrundat beslut och det bästa för individen. Men den höga
            tillströmningen till förtidspensioneringar är också ett tecken
            på samhällets bristande förmåga att erbjuda rehabilitering och
            personliga utvecklingsmöjligheter.
          </note>
          <note>
            Bland annat statsministern lovade i valrörelsen att pressa tillbaka
            sjukfrånvaron på samma sätt som man pressat tillbaka arbetslösheten.
            Sanningen är den att minskad arbetslöshet ofta förbytts just i
            sjukskrivningar, och därför kan man undra till vilka nya statistikkolumner
            de höga ohälsotalen nu ska pressan tillbaka. Det finns vallöften
            som oroar mer än de lugnar. Bortom allt tricksande med statistik
            får vi aldrig glömma att det är utsatta människor det handlar
            om.
          </note>
          <note>
            Kostnaderna för ohälsan ökar nu med 31 miljoner kronor varje
            dag och kommer i år att närma sig ofattbara 120 miljarder kronor.
            Både nivån och ökningstakten är alarmerande och hotar stora delar
            av vår gemensamma välfärd och trygghet. Men allvarligast är ändå
            inte miljarderna utan människorna. Ett samhälle där alltfler stannar
            hemma en vanlig vardag på grund av sjukdom, förtidspension eller
            arbetslöshet är ett i ordets rätta betydelse sjukt samhälle.
          </note>
          <note>
            Vad är då regeringens förklaring till denna katastrofala situation?
            Det har hittills handlat om att ensidigt peka på arbetsplatsernas
            miljö, vilket också är den enda förklaring som man hör statsrådet
            Hans
          </note>
          <note>
            Karlsson bidra med när han har fått ansvar för att vända utvecklingen.
            Men varför har det hänt så lite inte minst på de offentliga arbetsplatserna
            under åtta socialdemokratiska regeringsår? Drygt 40 % av alla
            sjukskrivna är ju kvinnor inom verksamheter som vård, omsorg och
            skola, oftast på politikerstyrda arbetsplatser. Här har regeringen
            och de många sstyrda landstingen och kommunerna ett ansvar att
            leva upp till.
          </note>
          <note>
            Den fysiska arbetsmiljön har blivit både säkrare och trivsammare
            för de flesta. Olyckorna på jobbet minskar, och det allmänna hälsoläget
            förbättras i befolkningen. Ändå stannar alltfler hemma från dessa
            säkra arbetsplatser. Något har gått snett både i debatten och
            i regeringens problemanalys när all uppmärksamhet ges den del
            av livet då vi yrkesarbetar. Merparten av vår tid ägnar vi ju
            åt andra delar av livet.
          </note>
          <note>
            Var finns helhetssynen i dagens politik? Och var finns initiativkraften?
          </note>
          <note>
            I budgetpropositionen för 2003 passerar återigen de många utredningar
            och arbetsgrupper som har tillsatts sedan ohälsotalen började
            skena. Alla dessa grupper och utredningar görs till exempel på
            den egna handlingskraften. Men sanningen är en annan. Trots goda
            och genomarbetade förslag är regeringen ändå förvånansvärt passiv
            när det gäller åtgärder. Visst finns åtgärdsprogrammet med elva
            punkter, och även i många av dessa punkter återkommer utredningar
            och grupper.
          </note>
          <note>
            Trepartssamtalen om sjukfrånvaron har i dagarna blivit tvåpartssamtal.
            Frågan är hur mycket av verkliga partssamtal som det har handlat
            om. Har regeringen egentligen haft någon annan ambition än att
            flytta kostnaderna för sjukfrånvaron från statskassan till arbetsgivarna?
            Det är naturligtvis den enklaste lösningen att låta någon annan
            betala.
          </note>
          <note>
            Vi kristdemokrater vill göra en bredare analys av orsakerna till
            ohälsan än att ensidigt fokusera på arbetsplatsens miljö. Det
            handlar naturligtvis om människors totala livssituation, om den
            tid som vi tillbringar i hemmet, på fritiden och på arbetsplatsen.
          </note>
          <note>
            Allt detta bildar den helhet som berör vårt totala välbefinnande.
            Stress och i förlängningen utbrändhet uppstår oftast i den konflikt
            som inte minst småbarnsföräldrar upplever mellan arbetsliv och
            privatliv. Det låga barnafödandet är en varningssignal om svårigheten
            att förena den viktiga föräldrarollen med en krävande yrkesroll.
            Därför måste familjepolitiken utformas så att föräldrarna får
            en större makt över sina liv. Den frågan kommer vi att diskutera
            lite senare här i dag. Det kristdemokratiska förslaget om barnomsorgskonto
            ger möjlighet till egna val.
          </note>
          <note>
            Herr talman! Den negativa hälsoutvecklingen inleddes redan 1997.
            Först nu, fem år senare, kommer regeringen med sitt elvapunktsprogram.
            Även om det genomförs fullt ut räcker det inte för att vända utvecklingen.
            Nu krävs en ny politik som ser till människors totala livssituation.
            För att hindra att akuta sjukdomstillstånd leder till långtidssjukskrivning
            och till och med förtidspensionering krävs en snabb och aktiv
            rehabilitering.
          </note>
          <note>
            I förra veckan berättade en forskare och distriktsläkare från
            Dalarna på SCB:s arbetsmarknadsdagar något som borde skaka om
            oss alla som arbetar med och engagerar oss i dessa frågor. Det
            Lars Englund säger är att den som förtidspensioneras före 45 års
            ålder halverar chansen att uppnå sin 65-årsdag. Jag sade inledningsvis
            att vi under den senaste tolvmånadersperioden förtidspensionerat
            10 000 personer under 39 år. Vad tänker regeringen göra för att
            rädda dessa människor till ett värdigt liv och för att förbättra
            deras överlevnadsprognos? LO, TCO och SACO
          </note>
          <note>
            har, liksom Kristdemokraterna, krävt en ny rehabiliteringsförsäkring.
            Och regeringen är fortsatt passiv i den frågan.
          </note>
          <note>
            Insatserna för rehabilitering behöver samordnas för samhällsekonomins
            skull, men främst för människornas skull. I dag hamnar alltför
            många i springorna mellan olika aktörers ansvar. Regeringens brist
            på initiativ när det gäller den finansiella samordningen är anmärkningsvärd.
          </note>
          <note>
            Vi kristdemokrater vill ta ett brett och samlat grepp, inte för
            att pressa ohälsotalen till nya kolumner och inte främst för att
            minska statens kostnader, utan främst för människornas skull.
          </note>
          <note>
            Vi vill ha en ny rehabiliteringsförsäkring. Vi vill ge föräldrar
            och barn mer tid tillsammans. Vi vill ha fler vårdgivare för personalens
            skull. Vi vill införa en nationell vårdgaranti. Och vi vill garantera
            en god vård och omsorg.
          </note>
          <note>
            Det är bara med en helhetssyn på ohälsoproblematiken som vi kan
            vända en skenande negativ utveckling.
          </note>
          <note>
            Herr talman! Kristdemokraterna har ett antal egna reservationer
            och ett antal som är gemensamma med andra partier. Jag nöjer mig
            här med att yrka bifall till reservation 10.
          </note>
          <note type="speaker">
            Anf. 42 ULLA HOFFMANN (v):
          </note>
          <note>
            Herr talman! Socialpolitiken i Sverige började växa fram i samband
            med industrialiseringen vid mitt av 1800-talet. Vi gick från ett
            bondesamhälle där de flesta försörjde sig på vad jordbruket gav.
            I och med industrialiseringen flyttade familjerna och många andra
            in till städerna där industrierna fanns. Familjerna och hushållen
            blev beroende av vad lönearbete gav, och penninghushållningen
            fick därmed allt större betydelse. Men i och med att människorna
            blev alltmer beroende av inkomster i form av pengar ökade också
            den ekonomiska sårbarheten och otryggheten vid ohälsa, olycksfall
            i arbetet, ålderdom eller familjeförsörjarens dödsfall.
          </note>
          <note>
            Mot den här bakgrunden av människornas alltmer utsatta ekonomiska
            situation i ett varuproducerande och kapitalistiskt samhälle började
            socialförsäkringen växa fram för att lösa de trygghetsproblem
            som ett sådant ekonomiskt system skapade. Det socialförsäkringssystem
            som vi har i dag har åstadkommits genom stegvis genomförda reformer
            under 1900-talet, och 1954 fick vi en lag om en obligatorisk sjukförsäkring.
          </note>
          <note>
            Bakgrunden till den nuvarande sjukförsäkringen är att den ska
            vara en standardtrygghet för den som av olika orsaker blir sjuk
            och inte kan arbeta. Den obligatoriska försäkringen - till skillnad
            från en privat försäkring - betalas via arbetsgivaravgifter som
            för oss i Vänsterpartiet är avstått löneutrymme. För oss i
          </note>
          <note>
            Vänsterpartiet är försvaret för en generell, solidarisk och obligatorisk
            sjukförsäkring viktig ur flera aspekter. Den fördelar kostnaderna
            solidariskt mellan olika grupper, men den gör också den enskilda
            människan oberoende av arbetsgivarens godtycke, det vill säga
            att någon inte längre blir livegen som man var i de gamla brukssamhällena.
            Det innebär också att den lågavlönade som inte har råd med privata
            försäkringar vid behov får kompensation för sitt inkomstbortfall.
            Jag undrar hur alla de lärare som fått sitt privata sjukförsäkringsavtal
            i försäkringsbolaget Skandia uppsagt känner sig för tillfället.
          </note>
          <note>
            Sjukförsäkringen utsätts i dag för ett hårt tryck genom att många
            människor är sjuka och inte kan arbeta. Det är då viktigt att
            hålla i minnet varför försäkringen kom till stånd och inte förlora
            den ideologiska bakgrunden när vi diskuterar åtgärder för hur
            vi ska minska sjukskrivningstalen. Det är viktigt inte bara för
            oss ledamöter som ska fatta beslut i frågan utan också för dem
            som inte var med på den tiden då folk fick lämna hus och hem om
            familjeförsörjaren blev sjuk och som därmed inte har den ideologiska
            bakgrunden utan tar sjukförsäkringen för given.
          </note>
          <note>
            Vi vet att lågkonjunkturen under 1990-talet ledde till stora
            personalminskningar, omorganisationer, nedskärningar och arbetsutvidgning.
            Människor har slitit hårt i slimmade och underbemannade organisationer.
            Sjuknärvaron har varit hög och övertidsarbetet omfattande. Viktiga
            återhämtningstider som pauser och tid för reflexion har försvunnit.
            Arbetsmarknadens parter har inte tagit sitt ansvar för systematiskt
            arbetsmiljöarbete och personalpolitik. Även politiska beslut och
            avregleringar har inneburit minskade möjligheter till arbetsmiljöutbildning,
            avveckling av företagshälsovården och minskning av regionala skyddsombud.
          </note>
          <note>
            Vi vet också att det inte bara är arbetslivet som genomgått stora
            förändringar, utan även samhället i stort har förändrats drastiskt.
            Alltfler upplever allt oftare att tiden inte räcker till. Det
            har uttryckts som
          </note>
          <note>
            "vi springer och springer utan att veta vart vi ska och med ambitionen
            att sätta rekord på sträckan". Dessutom upplever många ett krav
            på ökad tillgänglighet via till exempel mobiltelefoner och e-post.
          </note>
          <note>
            Nedskärningarna i offentlig sektor drabbar inte bara dem som
            arbetar där. De påverkar också dem som är beroende av förskola,
            äldrevård och kollektivtrafik negativt. Många har upplevt och
            upplever en stark oro för om deras barn har det bra, om deras
            äldre anhöriga kommer att få hjälp eller om tunnelbanan återigen
            är försenad. I hög grad drabbar denna oro och stress kvinnor som
            fortfarande tar det största ansvaret för hemmet, barnen och de
            äldre samt åker kollektivt och arbetar inom offentlig sektor.
            Det är dessa kvinnor som i dag är sjukskrivna.
          </note>
          <note>
            När utgifterna för sjukförsäkringen vida överstiger budgettaken
            är det lätt att gripas av panik och tänka kortsiktigt utifrån
            ett budgetperspektiv och glömma bort att vad det egentligen handlar
            om är att se till att få bort orsakerna till att människor blir
            sjuka.
          </note>
          <note>
            En hel del har redan gjorts genom de förslag som läggs fram i
            budgetpropositionen under utgiftsområde
          </note>
          <note>
            10. Där finns allt från skärpning av kraven på arbetsgivarna
            att komma in med ett rehabiliteringsunderlag till kassan till
            mer pengar till kassorna för att det ska finnas någon som kan
            ta emot och starta en rehabilitering. Där finns en satsning på
            regionala skyddsombud och förstärkt företagshälsovård. Där finns
            förslag om partiell sjukskrivning. Där finns förslag om finansiell
            samordning.
          </note>
          <note>
            Där finns också förslag om, som det heter,
          </note>
          <note>
            "ekonomiska drivkrafter för arbetsgivare". Förslaget antyder
            att vad regeringen tänkt sig är en avsevärt förlängd sjuklöneperiod
            och ett medfinansieringsansvar där arbetsgivaren står för den
            ena delen av sjukskrivningskostnaden och staten för den andra.
            Efter
          </note>
          <note>
            60 dagars sjukskrivning står arbetsgivaren för merparten av kostnaden,
            enligt förslaget. Det är inte aktuellt för Vänsterpartiet att
            acceptera en sådan kortsiktig lösning för att försäkringarna ska
            hålla sig under budgettaket, vare sig den läggs fram av Kenth
            Pettersson, regeringen eller i en departementspromemoria.
          </note>
          <note>
            Vi kan inte heller acceptera att vi på grund av budgetteknik
            ska förstöra den ideologiska bakgrunden till dagens sjukförsäkringssystem.
            Vänsterpartiet vill att de ekonomiska drivkrafterna skapas på
            avgiftssidan, det vill säga antingen att en del av arbetsgivaravgiften
            omvandlas till en arbetsmijöavgift eller att arbetsgivaravgiften
            kopplas till ohälsotalen och arbetsmiljöcertifiering. Att kortsiktigt
            slå sönder sjukförsäkringen av budgettekniska skäl och införa
            ett system som för oss långt tillbaka till de gamla brukssamhällena
            kan Vänsterpartiet inte ställa upp på.
          </note>
          <note>
            Vi vill också att vi tar ett samlat grepp om orsakerna till att
            människor blir sjuka i dag, så som det görs i det förslag som
            faktiskt läggs fram av s, v och mp i budgetpropositionen. Vi vill
            ha en långsiktig lösning som behåller ideologin och principerna
            bakom dagens sjukförsäkringssystem. Och visst kan det se ut som
            en tanke att när resultatet av nedskärningarna under 90-talet
            inom den offentliga sektorn inneburit att många kvinnor inom till
            exempel äldreomsorgen tvingats utföra dubbelt arbete och därför
            gått i väggen och nu är sjukskrivna, då frågar vi oss inte varför.
            I stället för att fundera på hur vi ska möta denna nya arbetssjukdom
            räddar vi utgiftstaken.
          </note>
          <note>
            Herr talman! Jag står självfallet bakom Vänsterpartiets reservationer,
            men av tidsskäl yrkar jag bifall endast till reservation 28, punkt
            18.
          </note>
          <note type="speaker">
            Anf. 43 BIRGITTA CARLSSON (c):
          </note>
          <note>
            Herr talman! Jag börjar mitt anförande med att yrka bifall till
            reservationerna 4, 10 och 20. Jag står givetvis bakom mina övriga
            reservationer, men av tidsskäl yrkar jag bifall endast till dessa.
          </note>
          <note>
            I dag ska vi diskutera utgiftsområde 10 som utgör en stor del
            av årets budget, inte mindre än närmare
          </note>
          <note>
            120 miljarder. Jag tror inte att det finns något utgiftsområde
            som tillåtits att öka som just utgiftsområde 10
          </note>
          <note>
            har gjort - detta beroende på att antalet långtidssjukskrivna
            och antalet förtidspensionärer ökar i en takt som vi aldrig någonsin
            upplevt tidigare.
          </note>
          <note>
            Många av transfereringssystemen är byggda för gårdagens samhälle.
            Sedan har man lappat och lagat i systemen. Det innebär att de
            är som ett stort lapptäcke. Vi i Centerpartiet anser att socialförsäkringarna
            inte är anpassade efter dagens anställnings- och sysselsättningsformer.
          </note>
          <note>
            I dag har bara drygt hälften av alla i arbetsför ålder fast anställning.
            Närmare en femtedel av arbetskraften har tillfälliga eller osäkra
            anställningsförhållanden eller är egenföretagare. Resten, en fjärdedel,
            befinner sig helt eller långvarigt utanför arbetslivet.
          </note>
          <note>
            Andelen livslånga och fasta anställningar minskar till förmån
            för projektanställningar och konsultverksamhet.
          </note>
          <note>
            Vi i Centerpartiet anser att trygghetssystemen måste förändras.
            De nuvarande transfereringssystemen är inte anpassade för personer
            som startar eget, personer som självvalt eller i brist på alternativ
            har lösare anställnings- eller anknytningsformer eller som har
            varierande inkomster över livet. Regelverket är snårigt och försäkringarna
            för egenföretagare inte harmoniserade med regelverket för traditionella
            anställningar.
          </note>
          <note>
            Herr talman! Centerpartiet anser att det nu är dags att tillsätta
            en parlamentarisk utredning som förutsättningslöst ser över de
            ekonomiska trygghetssystemen.
          </note>
          <note>
            Socialförsäkringarna måste vara anpassade efter dagens anställnings-
            och sysselsättningsformer. För att ett framtida ekonomiskt trygghetssystem
            ska vara långsiktigt hållbart är det viktigt att det har stöd
            av en bred politisk majoritet, i likhet med den överenskommelse
            som ingicks i samband med reformeringen av pensionssystemet.
          </note>
          <note>
            Centerpartiet anser att trygghetssystemet bör bygga på följande
            principer:
          </note>
          <note>
            Det ska vara långsiktigt hållbart och klara svängningar i konjunkturen
            liksom förändringar i demografin.
          </note>
          <note>
            Det måste utformas så att det är hållbart under en längre tidsperiod
            än den traditionella konjunkturcykeln. Detta är särskilt viktigt
            med hänsyn till den budgetlagstiftning som reglerar nivån på de
            statliga utgifterna genom utgiftstaket.
          </note>
          <note>
            Trygghetssystemet ska syfta till att hjälpa människor som på
            grund av sjukdom eller arbetslöshet förlorar sin arbetsinkomst
            tillbaka till arbetslivet.
          </note>
          <note>
            Krav ska ställas på att de som får ersättning aktivt söker arbete
            och egen försörjning eller deltar i rehabilitering. Dessa krav
            ska motsvaras av ett statligt ansvar att bidra med stöd för att
            hjälpa individen tillbaka.
          </note>
          <note>
            Alla människor ska garanteras en ekonomisk grundtrygghet. Samtidigt
            har alla ett ansvar för att aktivt försöka påverka sin situation
            och skapa sig en egen försörjning.
          </note>
          <note>
            Herr talman! När det gäller trygghetssystemen för egenföretagare
            är det särskilt angeläget att översynen sker med stor skyndsamhet.
            Det är mycket viktigt att egenföretagare får en inkomsttrygghet
            som är likvärdig den som gäller för löntagare. Det är inte rimligt
            att en företagare har sämre villkor än anställda när hon eller
            han tar hand om sjuka barn eller är föräldraledig. Det är rimligt
            att egenföretagare har rätt till ersättning vid tillfällig föräldraledighet
            på samma villkor som anställda.
          </note>
          <note>
            En annan grupp i vårt samhälle där osäkerheten är stor är de
            personer som arbetspendlar över nationsgränser. Centerpartiet
            vill att regeringen redovisar vilka åtgärder man vidtagit för
            att även dessa personer helt ska inrymmas i trygghetssystemen.
            Det gäller rättigheter vid arbetslöshet, vid utbildning och vid
            beskattning samt sociala rättigheter. Det blir alltfler personer
            som rör sig mellan våra nordiska länder, och därför är det angeläget
            att regeringen ger dessa frågor hög prioritet.
          </note>
          <note>
            Herr talman! Sedan till det riktigt stora problemet inom utgiftsområdet:
            den dramatiska ökningen av antalet långtidssjukskrivna. Denna
            utveckling måste brytas. Regeringens elvapunktsprogram har inte
            visat sig ge några märkbara effekter. Ökningen av antalet personer
            som erhåller sjukpenning, rehabiliteringseller arbetsskadeersättning
            har från 1997 till 2002
          </note>
          <note>
            ökat med ca 116 % - detta enligt Riksförsäkringsverkets pressmeddelande
            från oktober i år. Detta är en ökning som är mycket bekymmersam
            när det gäller den enorma kostnaden för trygghetssystemet men
            kanske framför allt det mänskliga lidandet för alla dessa människor
            som av olika anledningar står utanför arbetsmarknaden.
          </note>
          <note>
            I september i år var det 326 000 som hade ersättning från sjukförsäkringen.
            Av dessa var 62 % kvinnor och 38 % män. Visserligen säger man
            att ökningen har minskat något, men då har i stället ökningen
            bland dem som är förtidspensionerade ökat betydligt.
          </note>
          <note>
            I oktober var det 479 000 som uppbar förtidspension eller sjukbidrag.
            Även här är det kvinnor som står för den största ökningen. Av
            dessa var 58 % kvinnor och
          </note>
          <note>
            42 % män. Det är hela 29 200 fler än ett år tidigare, en ökning
            med 24 %.
          </note>
          <note>
            Det är bra att regeringen har satt upp ett mål att halvera sjukfrånvaron
            till år 2008. Men Centerpartiet anser att det också ska finnas
            delmål. Vi har i vårt budgetförslag som delmål en minskning med
            20 %
          </note>
          <note>
            till 2004 och 40 % till 2006. För att nå dessa mål föreslår vi
            ett paket som sammantaget definierar ett nytt kontrakt för rättigheter
            och skyldigheter mellan den sjukskrivne, försäkringskassan, vården
            och arbetsgivaren. Det innefattar bland annat
          </note>
          <note>
            · sammanslagning av sjuk- och arbetsskadeförsäkring till en sjuk-
            och rehabiliteringsförsäkring,
          </note>
          <note>
            · en rehabiliteringsgaranti finansierad genom ökade anslag till
            försäkringskassorna och en ökad finansiell samordning som består
            av bland annat
          </note>
          <note>
            · tvåläkarintyg för förlängd sjukskrivning efter 30
          </note>
          <note>
            dagar,
          </note>
          <note>
            · preliminär rehabiliteringsplan inom sex veckor efter sjukskrivningen,
          </note>
          <note>
            · individuell rehabiliteringsplan och tillgång till rehabiliteringslots
            inom tre månader efter sjukskrivningen samt
          </note>
          <note>
            · ett nytt differentierat arbetsgivarinträde i sjukförsäkringen
            som relaterar ansvaret till arbetsgivarens storlek.
          </note>
          <note>
            Herr talman! Rehabiliteringsansvaret måste vara tydligt och ha
            klara gemensamma mål. Individen ska ha inflytande över rehabiliteringsprocessen.
            Så fungerar det inte i dag. Därför måste kraftfulla åtgärder vidtas
            för att insatser ska sättas in mycket snabbare än i dag. Alla
            människor ska ha rätt till rehabilitering, även de sjukdomsgrupper
            som har liten möjlighet att återgå till arbete. När vi får en
            samlad sjuk- och rehabiliteringsförsäkring ska det samtidigt tydliggöras
            att förmånstagaren har skyldighet att delta i åtgärder som syftar
            till återgång i arbete.
          </note>
          <note>
            En långtidssjukskriven person som erbjuds rehabilitering men
            som inte accepterar, eller som inte följer en överenskommen plan,
            ska få sin ersättning sänkt. Vi vill ta bort den nuvarande ettårsgränsen
            för rehabiliteringsinsatser. Vi anser att den sjukskrivne ska
            ha rätt att få insatser till dess han eller hon antingen kan återgå
            i arbete eller övergår till ett annat transfereringssystem.
          </note>
          <note>
            Arbetsgivarinträdet behöver ses över. Många mindre företag har
            drabbats hårt av de nu gällande reglerna. Det har Centerpartiet
            tagit upp i sin motion, och vi har även en reservation inom det
            området.
          </note>
          <note>
            Till sist, herr talman, måste jag nämna något om regeringens
            bristande förmåga att leva upp till vad vi beslutar här i riksdagen.
            Ett enigt utskott var nu senast i våras överens om principerna
            för en utformning av finansiell samordning som skulle omfatta
            socialförsäkring, hälso- och sjukvård, socialtjänst och arbetsmarknadsmyndigheter.
            Det var inte första gången denna beställning gjordes, men fortfarande
            har vi inte sett något förslag. Min fråga till statsrådet Hans
          </note>
          <note>
            Karlsson är därför: När får vi detta förslag hit till riksdagen?
          </note>
          <note type="speaker">
            Anf. 44 MONA JÖNSSON (mp):
          </note>
          <note>
            Herr talman! Det krävs nytänkande för att vända den nuvarande
            ohälsotrenden. Regeringen har visserligen satt upp hälsomål genom
            att anta ett elvapunktsprogram, men man kan konstatera att koncentrationen
            på arbetslivet och sjukskrivningsprocessen är i det närmaste total.
            Vi tror att ohälsoproblematiken i stället borde fokusera på det
            friska hos varje människa och att man därför måste arbeta mer
            brett för att komma till rätta med problemen.
          </note>
          <note>
            Enligt vårt sätt att se är de skenande sjukskrivningarna ett
            tecken på att det snarare är samhället som är i olag. Om man frågar
            människor som inte mår bra och som känner sig stressade vad som
            är fel får man ofta svaret: "Nej, det är inget särskilt. Det har
            bara blivit för mycket. Vad är det egentligen som har blivit för
            mycket? För mycket arbete, för mycket prylar, för mycket resande,
            för mycket stimulans, för mycket splittring, för höga förväntningar,
            för många dåliga samveten? Kan allt detta ha att göra med människans
            oförmåga att sätta gränser? Gränser mellan hem och arbete, mellan
            tillgänglighet och avskildhet, mellan individen och gruppen?"
          </note>
          <note>
            Det senaste var ett citat ur Bodil Jönssons bok I
          </note>
          <note>
            tid och otid, med underrubriken Hemma och på jobbet. Den beskriver
            andra sätt att beskriva ohälsa på än i ekonomiska termer, som
            antal sjukskrivna och förtidspensionerade. Jag rekommenderar den
            boken varmt som julläsning.
          </note>
          <note>
            Trots att den tekniska utvecklingen har varit tänkt att förenkla
            för människor är vi i dag i en situation där tiden upplevs som
            mer knapp än någonsin. Det finns en förväntan på hög prestation
            på alla områden.
          </note>
          <note>
            Förenklad kommunikation och en explosion av information gör att
            möjligheterna ter sig obegränsade.
          </note>
          <note>
            Människor förväntas välja elbolag, telefonbolag, pensionsfonder,
            eventuellt extra försäkringar, läkare, behandlingar, skola och
            mycket annat. Vi blir ockuperade av vardagsvalen och informationssökandet
            medan utbudet hela tiden är föränderligt.
          </note>
          <note>
            Man kan också säga att vi i Sverige saknar en genomtänkt förståelse
            av fritiden och varför den är viktig. Fritid betraktas som den
            tid som blir över. Det behövs motiv och motivation för en förändring.
            Ett sådant motiv är att man forskningsmässigt vet att fritiden
            inverkar starkt på hälsan.
          </note>
          <note>
            I ett växande antal länder finns fritidsvetenskaplig forskning
            från grundläggande högskoleutbildning till doktorsnivå. Den benämns
            bland annat Leisure science eller Freizeitwissenschaft. Nyckelord
            inom den fritidsvetenskapliga teoribildningen är inre motivation,
            upplevd frihet och livsmakt.
          </note>
          <note>
            I Sverige tycks vi ha en motsatt utveckling, där fritid och kultur
            får allt svårare att få plats i den kommunala budgeten. Fritid
            i ordets rätta bemärkelse är fri tid, men i dag används ordet
            till det som är efter arbetet och inte till den fria tiden. Miljöpartiet
            anser att vi måste återta ordets innebörd.
          </note>
          <note>
            Vi har också länge drivit kravet om förkortad arbetstid och ser
            det som en frihets-, jämställdhets- och folkhälsoreform. Det skulle
            kunna humanisera ett arbetsliv som för många i dag upplevs som
            nedbrytande i stället för upplyftande och på så sätt skapa möjligheter
            för en bättre balans i livet mellan arbete och egen fri tid.
          </note>
          <note>
            Grunden för att bryta nyrekryteringen till gruppen sjukskrivna
            och förtidspensionerade är det förebyggande hälsoarbetet. Där
            är bland annat en väl fungerande företagshälsovård mycket viktig.
            En grundläggande insikt som måste vara vägledande i arbetet mot
            bättre hälsa är att det inte hjälper hur mycket vård- och rehabiliteringsresurser
            vi än sätter in om folk blir sjuka igen så snart de sätter foten
            på sin ordinarie arbetsplats.
          </note>
          <note>
            Miljöpartiet vill att det öppnas upp möjligheter att pröva på
            ett annat arbete, och då även hos annan arbetsgivare. Det får
            dock inte blir så att man får prova på och sedan inte ges en reell
            möjlighet att verkligen byta arbete.
          </note>
          <note>
            För att rehabiliteringsarbetet ska kunna lyckas krävs att tillräckligt
            med resurser finns tillgängliga så att varje persons individuella
            behov blir uppmärksammade. En absurd situation har varit att försäkringskassans
            resurser har blivit alltmer begränsade i takt med att sjukskrivningstalen
            har ökat. Man har inte haft resurser för rehabiliteringsarbetet
            utan har fått ägna merparten av sin tid åt det löpande arbetet
            så att människor har kunnat få ut sina ersättningar.
          </note>
          <note>
            Miljöpartiet, Vänsterpartiet och Socialdemokraterna tillskjuter
            numera pengar till försäkringskassorna för att få en effektivare
            rehabiliteringshantering.
          </note>
          <note>
            Sjukskrivning till vila ska givetvis alltid finnas, men det bör
            i högre grad kunna kompletteras med sjukskrivning på deltid. Miljöpartiet
            anser att man måste kunna komma i arbete enligt de små stegens
            möjligheter, det vill säga öka sin arbetsinsats med exempelvis
            lägre procentsats än dagens. Det kan vara ett alltför stort steg
            att ta för en person som varit långtidssjukskriven att öka med
            25 % i taget. Många vittnar om att de på grund av just detta fortsatt
            att vara sjukskrivna längre tid än de egentligen själva velat.
            Det ska inte vara så att det är själva administrationen som sätter
            stopp för människors återgång i arbete.
          </note>
          <note>
            Att säkerställa att rehabilitering sker på lika villkor är viktigt,
            då det visat sig att män får tidigare och dyrare rehabilitering
            än kvinnor. Det ska inte ligga enbart på kvinnors lott att ta
            ansvar för sin rehabilitering. Därtill måste arbetsgivare ta ett
            större ansvar för att rehabiliteringsutredningar och planer för
            arbetstagare görs och att det sker inom lagstadgad tid.
          </note>
          <note>
            Kvinnors sjukskrivningstal är högre än sjukskrivningstalet bland
            män. Vi anser, liksom majoriteten i utskottet, att det är naturligt
            att hälsoarbetet till stor del kommer att inriktas på att minska
            kvinnors sjukskrivningar. Vi avser att återkomma om det visar
            sig att minskningen av kvinnors sjukskrivningar inte blir den
            avsedda.
          </note>
          <note>
            Ett synsätt präglat av rehabilitering, bland annat genom omskolning
            och arbetsbyte, skulle underlätta för personer som med dagens
            begrepp är förtidspensionärer att på heltid eller deltid återvända
            till arbetslivet. Detta är också delvis tanken bakom att förtidspension
            försvinner som begrepp och ersätts av aktivitetsersättning eller
            sjukersättning som ska omprövas. Det är dock anmärkningsvärt att
            det är försäkringskassans personal som förväntas engagera sig
            och vara pådrivande för förändringen. Vi anser att ansvaret måste
            delas av den sjukskrivne, arbetsgivaren och försäkringskassan.
          </note>
          <note>
            Vi anser det viktigt att de studerandes situation förbättras.
            Det gäller inte minst föräldraförsäkringens kvalifikationsvillkor,
            en eventuell student-SGI i sjukförsäkringen samt försörjningsstöd
            under sommaren.
          </note>
          <note>
            Men situationen behöver även förbättras i andra avseenden, som
            till exempel när det gäller tillgång till barnomsorg under kvällar
            och helger. Vi utgår från att resultatet av den pågående studiesociala
            utredningen kommer att leda till förbättringar för de studerande
            i dessa avseenden och avstår därför från att nu reservera oss
            i frågan.
          </note>
          <note>
            Vi anser vidare att man ska överväga om fler yrkesgrupper kan
            få rätt att sjukskriva respektive friskskriva människor. Det har
            blivit allt svårare att få tid hos läkare, och många läkare klagar
            på att för mycket tid går åt till administration. Vi vill avlasta
            dem genom att exempelvis psykologer och sjukgymnaster kan förlänga
            sjukskrivning under pågående behandling.
          </note>
          <note>
            Företagares ekonomiska situation i socialförsäkringen måste utredas
            liksom möjligheterna till rehabilitering för de omkring 50 000
            personer som inte har fast anställning. Det rapporteras i medierna
            om en oklar ansvarsfördelning mellan arbetsförmedling och försäkringskassa
            och om att människor kommer i kläm på grund av detta. Det kan
            till exempel röra sig om journalister som frilansar eller om personer
            som vikarierar eller är projektanställda. Vi anser att socialförsäkringen
            måste upplevas som en trygghet för alla.
          </note>
          <note>
            Miljöpartiet har i en rapport presenterat förslaget
          </note>
          <note>
            Friska pengar. Förslaget syftar dels till att stoppa den ökande
            kostnaden för ohälsan, dels att komma till rätta med ohälsoproblematiken
            på lång sikt och ge landstingen den handlingskraft de behöver
            inför kommande demografiska utmaningar. Förslaget förutsätter
            också långsiktigt tänkande vad gäller förebyggande arbete och
            folkhälsoperspektiv. Grundtanken är att staten har kostnaderna
            men inte verktygen för att åstadkomma en förändring. Staten kan
            inte lösa ohälsoproblemet men skulle däremot kunna skapa incitament
            som underlättar för dem som kan agera, så att de verkligen kan
            göra det. Ett bra exempel på detta är Deltaprojektet i Göteborg.
          </note>
          <note>
            Till sist vill jag nämna en grupp som är speciellt drabbad av
            ohälsa, och det är personer med utländsk bakgrund. De måste i
            högre grad uppmärksammas då många, av olika orsaker, ännu inte
            kommit in på den svenska arbetsmarknaden.
          </note>
          <note>
            Jag yrkar bifall till reservation 24.
          </note>
          <note type="speaker">
            Anf. 45 TOMAS ENEROTH (s):
          </note>
          <note>
            Herr talman, kära ledamöter i utskottet och alla ni andra som
            är här! Jag ska inleda med den mycket spännande uppgiften att
            yrka bifall till betänkandets förslag till beslut och avslag på
            samtliga reservationer. Då är det gjort, så att jag inte glömmer
            det. Därefter ska jag, precis som Ulla Hoffmann, gå en bit bakåt
            i tiden, närmare bestämt 100 år. Man försöker ofta hitta en hållpunkt
            bakåt i tiden för att kunna konstatera att man har skäl att fira
            ett jubileum. Jag har faktiskt lyckats hitta att det är 100 år
            sedan Riksförsäkringsanstalten för frivilliga försäkringar för
            olycksfall i arbetet instiftades. Se där en anledning att fundera
            över de principer för socialförsäkringarna som vi nu debatterar.
          </note>
          <note>
            Man skulle kunna säga att detta var embryot till dagens generella
            socialförsäkringar, men alla vet vi att det har runnit en hel
            del vatten under broarna sedan dess. Det var först 1953 eller
            1954 - vilket det nu var, Ulla - som riksdagen beslutade att sjukförsäkringen
            skulle bli obligatorisk för alla arbetstagare och grundas på inkomstbortfallsprincipen,
            alltså principen om standardtrygghet. För oss socialdemokrater
            var detta ett viktigt steg för en princip om standardtrygghet
            och bort från den gamla ledande tanken om en grundtrygghet.
          </note>
          <note>
            I och med detta lade vi grunden för en solidarisk välfärdspolitik
            som hade förmåga att skapa trygghet för människor såväl inom arbetarklassen
            som inom medelklassen. Med facit i hand kan vi konstatera att
            denna välfärdspolitik har varit och fortfarande är oslagbar när
            det gäller att bekämpa fattigdom och skapa jämlika chanser för
            människor att förverkliga sina drömmar om ett gott liv.
          </note>
          <note>
            Även i en internationell jämförelse kan vi se fördelen med den
            svenska modellen. Den skapar bättre förutsättningar både för jämlikhet
            och för jämställdhet, samtidigt som arbetslinjen i våra socialförsäkringar
            är en viktig drivkraft för tillväxt och för sysselsättning.
          </note>
          <note>
            Den här grundläggande socialdemokratiska synen på socialförsäkringarna
            som fastlades 1953 har vi fortfarande, men vi kan nu precis som
            då konstatera att det finns en ideologisk skillnad mellan partierna
            i
          </note>
          <note>
            Sveriges riksdag. Det är denna skillnad som försvårar förutsättningarna
            för att på detta område hitta riktigt breda parlamentariska lösningar.
          </note>
          <note>
            Jag har noterat att de borgerliga partierna i riksdagens finansutskott
            har en gemensam reservation om en parlamentarisk arbetsgrupp som
            ska titta på förutsättningarna för att komma fram till gemensamma
            socialförsäkringssystem. Jag kan förstå att inte minst
          </note>
          <note>
            Folkpartiet, som har en reservation om detta i vårt betänkande,
            tycker att detta är en angelägen fråga.
          </note>
          <note>
            Men när man går igenom förslagen från de borgerliga partierna
            kan man se att Folkpartiet i denna roll står ensamt i den borgerliga
            familjeidyllen. De övriga partierna delar inte riktigt uppfattningen
            om standardtrygghet utan lutar i stället alltmer åt att gå tillbaka
            till grundtrygghetsmodellen.
          </note>
          <note>
            Vi ser detta genom att räkna antalet gemensamma borgerliga reservationer.
            Det finns två sådana i det här betänkandet, och det är kännetecknande
            för enigheten på den fronten.
          </note>
          <note>
            Vi hittar i stället reservationer på andra områden.
          </note>
          <note>
            Moderaterna och Kristdemokraterna vill införa ytterligare karensdagar,
            ändra beräkningen av sjukpenninggrundande inkomst och säga nej
            till höjningen av taket i sjukförsäkringen till tio basbelopp.
          </note>
          <note>
            Vi kan konstatera att om de här förslagen skulle få gehör i kammaren
            bryter vi mot de principer som har gällt för socialförsäkringarna
            under de senaste 50
          </note>
          <note>
            åren och går ifrån idén om standardtryggheten, som har haft en
            stor uppslutning. Det skulle också innebära att vi öppnar för
            en samhällsmodell som vi känner igen från många andra av Europas
            länder, med låga generella försäkringar och möjlighet till privata
            eller avtalsbundna kompletterande försäkringar med de fattigdomsfällor
            och orättvisor som det innebär.
          </note>
          <note>
            Jag tror att det var Ulla Hoffmann som nämnde
          </note>
          <note>
            Skandia och lärarförsäkringarna, men vi ser på flera avtalsområden
            hur de privata sjukförsäkringarna går i graven. Det började i
            samband med sänkningarna av sjukersättningen i mitten på 90-talet
            med att några sade: Vi klarar oss inte på det där utan vi behöver
            en privat sjukförsäkring. Vissa kunde teckna en sådan, men för
            väldigt många krävde försäkringsbolagen en hälsoprövning. Och
            handen på hjärtat: Hur många här klarar en hälsoprövning eller
            hur många gör det efter ett långt och slitsamt arbetsliv? Alla
            gjorde inte det.
          </note>
          <note>
            De som inte var lönsamma gick ibland ihop kollektivt och tecknade
            avtalsbundna försäkringar genom sina fackliga organisationer.
          </note>
          <note>
            Det var väl en halvbra lösning, men vi ser nu att dessa försäkringar
            nu går i graven eftersom försäkringskollektivet var för litet
            för att kunna verka utjämnande mellan sjuk och frisk och mellan
            fattig och rik. Därför tror jag att det är viktigt att vi värnar
            principen om grundläggande försäkringar i samhället på sådana
            nivåer att de når uppslutning bland breda grupper i samhället.
            Detta är en viktig argumentation för höjningen av taken i våra
            socialförsäkringar.
          </note>
          <note>
            Jag är glad över att det finns en uppslutning kring detta här
            i kammaren och över att en majoritet i riksdagen tar avstånd från
            de moderata och kristdemokratiska reservationerna. Jag tror att
            det gäller en viktig grundläggande princip som vi måste hålla
            fast vid, för den är avgörande för Sveriges fortsatta välfärdsutveckling.
          </note>
          <note>
            Herr talman! I den del av budgetpropositionen som vi nu debatterar
            riktas fokus onekligen väldigt mycket på ohälsan i arbetslivet
            och de ökande sjuktalen. Vi socialdemokrater har tillsammans med
            samarbetspartierna satt upp ett ambitiöst mål. Vi vill halvera
            sjukfrånvaron i arbetslivet fram till 2008. Det är inte minst
            mot bakgrund av de senaste årens utveckling, som många här har
            sagt, en ganska ambitiös uppgift. En del säger till och med att
            den är omöjlig.
          </note>
          <note>
            Och det är klart: Med den utveckling som vi haft till exempel
            i arbetslivet under 90-talet, med låg bemanning, lean production,
            just in time - ni känner till alla de här begreppen - är det kanske
            inte så oväntat att det sker en ökning av ohälsan. Det är nu som
            vi i någon mening betalar priset för den press som många människor
            utsattes för under 90-talet och som nu ger utslag i form av långtidssjukskrivningar,
            utbrändhet, trötthetssyndrom, utmattning och så vidare.
          </note>
          <note>
            Detta ska läggas till den traditionella bilden av ohälsan i arbetslivet,
            med belastningsskador, med farliga ämnen och dylikt, som också
            leder till långa sjukskrivningsperioder. Därtill kommer en åldrande
            befolkning, vilket i sig ger utslag i ökande sjukskrivningar.
          </note>
          <note>
            Så nog finns det fog för den tveksamhet som en del känner inför
            om vi kommer att kunna nå det mål som vi har satt upp. Å andra
            sidan har vi hört den här typen av kommentarer tidigare. Sedan
            jag blev ledamot av riksdagen 1994 har vi fått höra dem när det
            gällt budgetsaneringen och när det gället halveringen av den öppna
            arbetslösheten. Jag och de övriga ledamöterna vet att vi kunnat
            klara inte bara budgetsaneringen utan också att pressa tillbaka
            arbetslösheten.
          </note>
          <note>
            Jag är övertygad om att det finns förutsättningar att också nå
            en halvering av sjuktalen. Men det förutsätter inte bara tydliga
            mål, uppföljning och riktlinjer för riksdagens arbete, utan det
            förutsätter också åtgärder inom en mängd politikområden totalt
            sett i riksdagen och även utanför riksdagen. Det kan vara insatser
            som görs på arbetsplatser, i föreningslivet eller i relationer
            mellan människor. Vi har alla ett ansvar, och vi i kammaren har
            det både som riksdagsledamöter och som medmänniskor.
          </note>
          <note>
            Vi vet exempelvis att det är framför allt långtidssjukskrivningar
            som ökar. Det är människor som är sjukskrivna i över ett år. De
            är borta från arbetskamrater och medmänniskor och går in i en
            alltmer övertagande sjukroll. Ofta innebär det också successivt
            minskade relationer till vänner, grannar eller andra.
          </note>
          <note>
            Jag har sett det på egen hand när jag under två år i slutet på
            80-talet arbetade i ett rehabiliteringsprojekt för långtidssjukskrivna.
            De politiska åtgärder som då genomfördes var - jag vet inte om
            ni känner igen förslagen - förstärkta rehabiliteringsinsatser
            från försäkringskassan och en ökad samverkan mellan olika myndigheter.
            Tillsammans med detta var också återskapande av relationer till
            arbetsplatsen det mest framgångsrika verktyget. Det handlade om
            att få arbetspröva, att få återkomma på deltid, att efter egen
            förmåga få en anpassning av de arbetsuppgifter man hade eller
            andra arbetsuppgifter, att få stöd av en fungerande företagshälsovård
            och, inte minst, stöd och uppmuntran från arbetskamrater och företag.
          </note>
          <note>
            Jag tror att detta är viktigt, och vi måste bära med oss det
            i arbetet de kommande åren. Att bryta utvecklingen med ett ökande
            antal sjukskrivna är en svår uppgift. Det är en uppgift för riksdagen,
            men det är också en uppgift för oss alla som agerar i samhället.
          </note>
          <note>
            Många av de förslag som vi debatterar i riksdagen ryms inom det
            elvapunktsprogram som tidigare presenterats och som ni här i kammaren
            säkert känner väl till. Det är förslag som genomförts under flera
            år och som dessutom förbättrar det förebyggande arbetet på många
            områden. Det handlar om certifiering av arbetsmiljön, ökat inflytande
            på arbetsplatserna, en satsning med 750 miljoner kronor i den
            här budgeten för fler försäkringsläkare, utbildning av läkare
            i försäkringsmedicin och en kraftig ökning av resurserna till
            försäkringskassornas arbete.
          </note>
          <note>
            Glädjen över det sistnämnda kunde vi konstatera när Försäkringskasseförbundet
            gästade utskottet. Det var ett tillskott som var större än vad
            de själva hade räknat med. Det blir välkommet i försäkringskassornas
            arbete framöver.
          </note>
          <note>
            Med rätt till egen kontaktperson, obligatorisk rehabiliteringsutredning
            och ökade resurser för köp av arbetslivsinriktad rehabiliteringsutredning
            stärks stödet för långtidssjuka. Detta kombinerat med en förändrad
            sjukskrivningsprocess, och det är viktigt att komma ihåg, ökad
            användning av partiell sjukskrivning och fördjupad medicinsk bedömning
            efter åtta veckor innebär att vi ökar möjligheten till insatser
            som stöder och fokuserar på arbetsförmågan, på det friska.
          </note>
          <note>
            För att skapa ytterligare förutsättningar för en bra rehabilitering
            ökar vi också möjligheten till samverkan med andra myndigheter.
            Nu är jag väl medveten om att detta är en fråga som varit återkommande
            i socialförsäkringsutskottet. Det är till och med så att jag under
            de här månaderna, när jag har försökt att läsa in mig, ibland
            har blandat ihop begrepp som
          </note>
          <note>
            Frisam, Socsam och Finsam - ja, ni känner själva till dem. Men
            det är desto mer glädjande att vi nu i budgeten kunde presentera
            ett förslag att 5 % av de beräknade utgifterna för sjukpenningen
            ska få användas för samverkan inom rehabiliteringsområdet. Från
            och med den 1 januari 2003 får dessa resurser dessutom utgöra
            statens samlade andel i samverkan. Det är en tydlig ansvarsfördelning
            och ett förslag som direkt ger klartecken för en förstärkt samverkan,
            inte minst mellan försäkringskassorna och arbetsmarknadsmyndigheterna.
            Dessutom förlängs den lokala försöksverksamheten inom Socsam ytterligare
            ett år i avvaktan på det förslag som regeringen ska återkomma
            till under året.
          </note>
          <note>
            De här uppräknade åtgärderna är bara några av de insatser som
            vi nu gör för att bryta utvecklingen mot ett ökat antal sjukskrivningar.
            Jag har tagit mig lite extra tid att redogöra för dem av det enkla
            skälet att vi ibland får höra att ingenting görs. Det är mycket
            som görs. Detta är bara ett axplock av alla de insatser som görs.
            Det visar också på komplexiteten i att pressa tillbaka sjukskrivningarna.
          </note>
          <note>
            Jag tror att en viktig del utöver detta är det som presenterades
            på Dagens Nyheters debattsida i dag av
          </note>
          <note>
            Kenth Pettersson, nämligen att hitta ekonomiska drivkrafter.
            Vi vet att det inte är en enkel fråga. Vi vet att det gäller att
            hitta lösningar som inte minst arbetsmarknadens parter accepterar.
            Jag tror att det kan vara en viktig drivkraft för att pressa tillbaka
            sjukskrivningskostnaderna.
          </note>
          <note>
            Samtidigt vill jag i det sammanhanget påminna om att det ibland
            också kan vara så enkelt som att man behöver tydliggöra vad det
            faktiskt kostar att arbeta med hög sjukfrånvaro i dag. Det finns
            många projekt. Jag tror att Paula Liukkonen på SAF var banbrytande
            på sin tid när det gäller att redovisa kostnaderna för hög sjukfrånvaro
            på arbetsplatser. I
          </note>
          <note>
            dag finns många sådana forskningsprojekt som visar att bara ökad
            medvetenhet om vilka kostnader detta leder till i sig innebär
            att man gör insatser på lokal nivå för att motarbeta långtidssjukskrivningar
            och initiera rehabilitering.
          </note>
          <note>
            Det är väldigt många reservationer som finns i betänkandet. Det
            är 92 stycken totalt. Jag tänker inte recensera dem för då blir
            talmannen vansinnig på mig. Däremot tänker jag säga någonting
            om det som vi missat i övrigt i budgetdebatten. Det är faktiskt
            att allt detta förutsätter att det finns ekonomiska resurser.
          </note>
          <note>
            Även om alla talar sig varma för ökade satsningar på rehabilitering,
            ökade samordningssatsningar och liknande visar ändå de ekonomiska
            prioriteringar man gör i sina egna budgetförslag vilken prioritering
            man verkligen gör.
          </note>
          <note>
            På detta utgiftsområde vill Moderaterna satsa 9,3
          </note>
          <note>
            miljarder mindre. Det är ytterligare karensdag, förändrad sjukpenninggrundande
            inkomst och 688 miljoner i besparingar på arbetsskadeersättningen.
            Det är ord och inga visor. Det är inga satsningar. Det är besparingar
            som drabbar människor som är sjuka.
          </note>
          <note>
            Kristdemokraterna vill satsa 5,9 miljarder kronor mindre. Det
            handlar om ytterligare en karensdag, sänkt sjukersättning genom
            förändrad SGI och dessutom 950 miljoner kronor i besparingar eftersom
            man tror att den rehabiliteringsförsäkring som man vill ska träda
            i kraft från och med halvårsskiftet ska ge dessa dynamiska effekter.
            Jag tror inte på den matematiken.
          </note>
          <note>
            Jag tror att det är ett budgetmässigt önsketänkande.
          </note>
          <note>
            Det visar att man inte heller här är beredda att prioritera det
            man säger i ord om insatser för förbättrad hälsa.
          </note>
          <note>
            Folkpartiet vill satsa 5,1 miljarder mindre och
          </note>
          <note>
            Centern 5,8 miljarder mindre. Där tycker jag det anmärkningsvärda
            är den miljard man vill spara på arbetsskadeförsäkringen. Vi ska
            komma ihåg att det handlar om människor som skadats i arbetet
            och tidigare, i den gamla arbetsskadeförsäkringen, inte fick den
            ersättning de hade rätt till.
          </note>
          <note>
            Nu gör vi en förbättrad arbetsskadeförsäkring, vars regler gäller
            från och med förra halvårsskiftet och som ger en ny ekonomisk
            ersättning från och med i år, som äntligen blir rättvis och jämställd.
            Det var kvinnorna som drabbades i den gamla arbetsskadeförsäkringen.
            Här vill Moderaterna och Centerpartiet göra stora besparingar.
            Min enkla fråga tillbaka blir: Vilka kommer att drabbas av detta?
            Mitt svar är att det är de kvinnor som har de sämsta arbetstiderna,
            de sämsta arbetsmiljöerna, höga sjuktal och går arbetsskadade
            som kommer att drabbas av detta.
          </note>
          <note>
            Bakom talet om satsningar från de borgerliga partierna ligger
            faktiskt också en hel del besparingar eller önskemål om dynamiska
            effekter. Jag kan förstå det. I de interna budgetmanglingarna
            har man haft kravet på sig att finansiera skattesänkningar på
            andra utgiftsområden.
          </note>
          <note>
            Vi socialdemokrater, i samverkan med Miljöpartiet och Vänsterpartiet,
            tar ansvar. Vi gör det genom att finansiera de förslag vi lägger
            fram, vi gör det genom att fullfölja elvapunktsprogrammet och
            vi gör det genom att vi initierar alla de övriga insatser som
            jag har berört i mitt anförande.
          </note>
          <note>
            Jag ser fram emot den här mandatperioden. Vi kommer att få flera
            tillfällen att debattera om vi når de mål som vi satt upp inför
            2008. Vi kommer att göra det i kammaren, i socialförsäkringsutskottet,
            på resor och under sammanträdestid. Det ska bli trevligt och roligt.
            Vi behöver inte alltid vara ense. Det är en spännande tid vi har
            framför oss. Jag tror ändå att vi alla delar målet att det gäller
            att pressa tillbaka ohälsan, såväl i arbetslivet som i övrigt.
          </note>
          <note type="speaker">
            Anf. 46 LINNÉA DARELL (fp) replik:
          </note>
          <note>
            Herr talman! Tomas Eneroth säger att budgetförslagen visar att
            vi inte prioriterar det vi säger oss vilja prioritera. I Folkpartiets
            budgetförslag har vi, genom att förorda en återgång till Finsam,
            finansierat en hel del. Det handlar om hur man använder pengarna
            och inte bara att man använder dem. Med ett ordentligt beslut
            kring Finsam hade man kunnat få både kortare vårdköer och bättre
            möjligheter till rehabilitering. Vi föreslår också pengar till
            försäkringskassorna för rehabiliteringsköp.
          </note>
          <note>
            Jag tycker att det var en mycket tunn förklaring till varför
            ni vill avslå vårt förslag om en parlamentarisk utredning om socialförsäkringarna.
            Tomas Eneroth beskriver själv behovet av att diskutera det. Motivet
            för avslag av vår motion var mycket tunt.
          </note>
          <note type="speaker">
            Anf. 47 TOMAS ENEROTH (s) replik:
          </note>
          <note>
            Herr talman! Det är väl en politisk fråga hur man tycker att
            motiven ser ut. Jag kan bara konstatera att ett argument för förändring
            av socialföräkringar som flera framförde är att det är försämrade
            anställningsformer, vikariat och projektanställningar. För mig
            är det inte ett skäl att förändra socialförsäkringarna. Det gäller
            att trygga anställningsformerna så att man har riktiga anställningar
            i stället för denna typ av utnyttjande.
          </note>
          <note>
            Så till besparingarna eller de dynamiska effekterna. Det är sant
            att ni räknar in dynamiska effekter av
          </note>
          <note>
            Finsam. Jag tror att man ska vara ruskigt försiktig i budgethänseende
            med att göra det. Det skulle man ha varit både i början av 1990-talet
            och nu.
          </note>
          <note>
            Jag noterar också att Folkpartiet i sitt budgetförslag, till
            skillnad från när man för ett år sedan förde denna debatt i kammaren,
            nu senarelägger höjningen av taken i sjukförsäkringen. Jag vill
            minnas att man för ett år sedan - före valet - ville att detta
            skulle träda i kraft redan vid det halvårsskifte som passerat.
          </note>
          <note>
            Nu har man skjutit det på framtiden, ända till 2004.
          </note>
          <note>
            Jag hoppas att det inte innebär att Folkpartiet har ändrat sin
            principiella uppfattning om taket i sjukföräkringarna.
          </note>
          <note type="speaker">
            Anf. 48 LINNÉA DARELL (fp) replik:
          </note>
          <note>
            Herr talman! Jag tycker inte att man behöver hänföra det som
            gäller Finsam och resultaten som något diffust till gruppen dynamiska
            effekter. Man har faktiskt utvärderat och bevisat vad som kunde
            åstadkommas med en sådan samordning mellan försäkringskassorna
            och sjukvården.
          </note>
          <note>
            Vi har inte ändrat uppfattning i vår syn på taken i socialförsäkringarna.
            Men så som ekonomin i Sverige ser ut nu anser vi att man inte
            kan fatta beslut om nya utgifter. Ett stort skäl till det är att
            det som är välfärdsfrågor urholkas genom de stora kostnaderna
            för sjukskrivningarna.
          </note>
          <note type="speaker">
            Anf. 49 TOMAS ENEROTH (s) replik:
          </note>
          <note>
            Herr talman! Tack för svaret. Vi får väl gemensamt läsa utvärderingarna
            av Finsam. Det ska bli spännande att göra det.
          </note>
          <note>
            Jag konstaterar ändå att Folkpartiet i andra delar av sitt budgetförslag
            har föreslagit långtgående skattesänkningar. Tydligen har man
            ett utrymme för sådant, men inte för att höja taken i socialförsäkringarna.
            Jag tycker att det är en felaktig prioritering.
          </note>
          <note type="speaker">
            Anf. 50 BIRGITTA CARLSSON (c) replik:
          </note>
          <note>
            Herr talman! Allra först vill jag stryka under att
          </note>
          <note>
            Centerpartiet vill vara med och solidariskt finansiera trygghetssystemen.
            Vi tycker inte att vi ska ha särskilda försäkringar för dem som
            har råd med detta.
          </note>
          <note>
            Sedan till vår budget och de besparingar som vi räknar med att
            göra. Vi vill verkligen satsa förebyggande för att inte så många
            personer som i dag ska hamna inom sjukskrivningsområdet. Men vi
            vill också mycket snabbare än i dag få människor i rehabilitering.
            Alldeles för många går sjukskrivna alldeles för länge innan åtgärder
            sätts in. Det gör att de har kommit in i en ond cirkel, och det
            blir betydligt svårare att ta sig tillbaka till arbetet igen.
          </note>
          <note>
            I mitt anförande berättade jag om vilka åtgärder vi vill vidta,
            så jag upprepar det inte här. Men vi är övertygade om att om man
            får människor i rehabilitering snabbare skulle det innebära att
            vi kan göra stora besparingar på detta område.
          </note>
          <note>
            Sedan vill jag säga något om detta med arbetsskadeförsäkringen.
            Jag har själv suttit med i en socialförsäkringsnämnd och vet hur
            angelägen man är om att få sina sjukdomssymtom klassade som arbetsskada
            eller som något som beror på arbetet. Vi tillbringar ju max åtta
            timmar på vår arbetsplats, men vi gör också rätt mycket mer. Jag
            tycker att vi lite för lätt skyller på arbetet när det gäller
            att hitta anledningar till att vi är sjukskrivna. Den som får
            en skada i arbetet ska självklart också få ersättning enligt det,
            men det finns alldeles för många symtom som är diffusa i dag.
            Vi menar att det ska vara klarhet i detta. Då ska man få ersättning,
            men inte om det är tveksamheter. Det gör att vi inte har varit
            beredda att gå med på de förändringar som gjordes senast.
          </note>
          <note type="speaker">
            Anf. 51 TOMAS ENEROTH (s) replik:
          </note>
          <note>
            Herr talman! Tack för det, och tack för klarläggandet inledningsvis
            om att Centerpartiet ställer upp bakom en solidarisk och gemensam
            finansiering och inte vill privatisera socialförsäkringarna. Jag
            kan se svårigheter med att kombinera den hållningen med långtgående
            förslag till grundtrygghet, men det är en annan historia. Det
            hinner vi kanske reda ut.
          </note>
          <note>
            När det gäller arbetsskadeförsäkringen vill jag dock säga att
            jag också har suttit i socialförsäkringsnämnd och jobbat mycket
            med arbetsskador. Jag har träffat åtskilliga kvinnor som efter
            att under flera år ha arbetat i industrin med repetitiva rörelser
            eller i sjukvården, med bärande och lyftande av äldre och sjuka,
            likväl får frågan från försäkringskassans förtroendeläkare om
            vad de gör på fritiden, om de spelar tennis eller liknande.
          </note>
          <note>
            Jag är alldeles övertygad om att den skärpning av bevisreglerna
            som genomfördes under den borgerliga perioden 1993 och som gällde
            till för ett halvår sedan innebar att man systematiskt missgynnade
            kvinnors rätt till ersättning från arbetsskadeförsäkringen. Det
            finns flera utredningar som stöder detta. Vi kan konstatera att
            det nästan uteslutande var kvinnor som drabbades av de försämringar
            i arbetsskadeförsäkringen som gällde. Nu har vi återställt detta.
            Vi kommer att följa upp det så att det också i praxis blir en
            bättre tillämpning av arbetsskadeförsäkringen. Det kommer att
            kosta mer pengar, men det är också angeläget, eftersom det innebär
            att människor ska ha rätt till det försäkringsskydd de har. Jag
            kan inte ställa upp på den bild som Birgitta Carlsson här målar
            upp, att det skulle vara privata situationer.
          </note>
          <note>
            Det är viktigt med tydliga gränsdragningar. Den uppfattningen
            delar jag. Men historiken över 1990-
          </note>
          <note>
            talet visar att man systematiskt har missgynnat kvinnor som skadat
            sig i arbetet och nekat dem rätten till ersättning.
          </note>
          <note type="speaker">
            Anf. 52 BIRGITTA CARLSSON (c) replik:
          </note>
          <note>
            Herr talman! Att missgynna kvinnor är inte acceptabelt. Jag delar
            den uppfattningen. Där finns säkert en del att göra, men det finns
            inget som säger att vårt förslag skulle innebära att vi ville
            stå kvar på samma nivå för hur kvinnorna ska bedömas. Vi har i
            olika sammanhang också framhållit vikten av att kvinnor och män
            bedöms på ett rättvist och lika sätt.
          </note>
          <note>
            Sedan vill jag ta upp en helt annan fråga, nämligen detta med
            att komma till rätta med sjukskrivningarna och det mål som är
            uppsatt för 2008. Varför har regeringen inga delmål i detta? Man
            sätter upp ett mål så långt fram som 2008 - sex år framåt. Man
            har inga avstämningsetapper, där man under resans gång kan se
            hur man lyckas och vidta åtgärder. Det efterfrågar vi från Centerpartiet.
            Vi hade satt målen 20 % till
          </note>
          <note>
            2004 och 40 % till 2006. Varför lyser dessa delmål med sin frånvaro
            i regeringens förslag?
          </note>
          <note type="speaker">
            Anf. 53 TOMAS ENEROTH (s) replik:
          </note>
          <note>
            Herr talman! Jag kan ha sympati för förslagen om delmål. Jag
            tycker att det viktigaste ur riksdagens synpunkt är att vi ständigt
            får en återkommande redovisning. Detta sker inte bara för redovisningens
            egen skull. Det är precis som när det gällde målet för arbetslösheten.
            Då kommer vi ihåg att varenda gång regeringen tvingades återkomma
            till riksdagen med en redovisning - jag tror att det var halvårsvis
            -
          </note>
          <note>
            tvingades alla partier återföra frågan om arbetslösheten. Vi
            hade då ett läge när vissa nästan ville glömma bort den. Jag hoppas
            att effekterna av det mål man nu har satt upp blir likadana, oavsett
            om det handlar om en redovisning av regeringens delmål eller om
            en redovisning av de faktiska resultat man har uppnått.
          </note>
          <note>
            Jag vill inte släppa frågan om arbetsskadeförsäkringen. Riktigt
            så enkelt tror jag inte man kan vifta bort det om man i sitt eget
            budgetalternativ räknar in
          </note>
          <note>
            1 000 miljoner kronor i besparing. Min grundfråga, som Birgitta
            Carlsson tyvärr inte har möjlighet att svara på men kan grunna
            på fram till något annat tillfälle, är ju: Vem ska betala dessa
            1 000 miljoner kronor? Vi tror att arbetsskadeförsäkringen kommer
            att bli mer rättvis och jämställd och att framför allt många kvinnor
            som tidigare har förvägrats ersättning från arbetsskadeförsäkringen
            nu kan få den möjligheten eftersom man får en rättvisare bedömning.
            Gör man en besparing på 1 000 miljoner kronor och återgår till
            de gamla beviskraven är det rimligtvis dessa kvinnor som blir
            drabbade. Det tycker jag är beklagansvärt.
          </note>
          <note type="speaker">
            Anf. 54 SVEN BRUS (kd) replik:
          </note>
          <note>
            Herr talman! Tomas Eneroth säger att Socialdemokraterna tar ansvar
            till skillnad från de oansvariga
          </note>
          <note>
            Kristdemokraterna. Jag vill bara påminna om att den negativa
            utvecklingen när det gäller ohälsokostnaderna började 1997 under
            en socialdemokratisk regering.
          </note>
          <note>
            I dag är vi uppe i en kostnad på 120 miljarder och en kostnadsökning
            på 31 miljoner kronor om dagen.
          </note>
          <note>
            Detta säger jag apropå diskussionen om att ta ansvar.
          </note>
          <note>
            Jag delar naturligtvis i långa stycken principen att vi ska bära
            dessa bördor solidariskt. Sedan kan man diskutera olika tekniker
            i systemen. Men det många, både forskare och debattörer, pekar
            på i dag är att den utveckling som vi nu ser - med den dramatiska
            kostnadsökningen - i själva verket hotar och urholkar den solidariska
            modell som vi i princip är överens om. Ser inte Tomas Eneroth
            att det i farans riktning ligger risker för just en privatisering
            och för ett A-lag och ett B-lag på arbetsmarknaden om vi inte
            kommer till rätta med den dramatiska situation som vi nu befinner
            oss i?
          </note>
          <note type="speaker">
            Anf. 55 TOMAS ENEROTH (s) replik:
          </note>
          <note>
            Herr talman! Den uppfattningen kan jag dela. Gör vi ingenting
            åt de ökade sjukskrivningarna, de kostnader de för med sig och
            det övriga elände de givetvis för med sig för de individerna så
            hotas vår modell av trygghetssystem. Det är självklart att vi
            måste göra något för att bryta detta.
          </note>
          <note>
            Jag hoppas att jag inte kallade Kristdemokraterna för oansvariga,
            för ansvar är ni alltid beredda att ta, det har jag noterat. Däremot
            tar ni inte fullt ansvar när det gäller att finansiera de förslag
            som ni nämner.
          </note>
          <note>
            Att införa en karensdag, förändra sjukersättningen eller på andra
            sätt göra besparingar i försäkringen -
          </note>
          <note>
            ja, det bringar ned kostnaderna, men det stärker ju inte hälsoarbetet.
            Det gör ju inte människor friskare.
          </note>
          <note>
            Däremot drabbar det de människor som i ökad utsträckning är sjukskrivna.
          </note>
          <note>
            Jag vill minnas att Sven Brus i sitt anförande frågade vad som
            har hänt på de offentliga arbetsplatserna och menade att sjukskrivningarna
            kanske också har andra motiv än förhållandena på arbetsplatserna.
          </note>
          <note>
            Jag kan då påminna om att vi under 90-talet hade brutala besparingar
            inom många av de offentliga verksamheterna, och det sätter sina
            spår i den press och den situation som människor utsätts för.
            Det är därför en del av satsningen på förbättrad folkhälsa, som
            är minst lika viktig som det vi nu diskuterar här i kammaren,
            är att tillskjuta medel till kommuner och landsting med Wärnerssonpengar,
            kanonpengar och allt det där övriga som gör att man får rimligare
            möjlighet att kunna ha en bra personaltäthet inom förskolan eller
            andra delar av välfärdens område. Jag tror att vi inte får missa
            den delen och hänskjuta det till att det ska vara privatlivet
            i övrigt. Det är klart att det finns allmänna stresstecken i samhället
            också, men vi löser inte dem genom ytterligare en karensdag, försämrad
            sjukersättning eller andra besparingsförslag som Kristdemokraterna
            och Moderaterna är ensamma i denna kammare om att föreslå.
          </note>
          <note type="speaker">
            Anf. 56 SVEN BRUS (kd) replik:
          </note>
          <note>
            Herr talman! Jag skulle också vilja ta upp tråden med karensdagarna.
            Det är naturligtvis väldigt lätt att bryta ut just detta enskilda
            förslag från vår sida om att ha ytterligare en karensdag. Men
            man ska sätta in det i det totala sammanhanget med vår skattepolitik
            och vår satsning på lågavlönade, där vi har en tydlig profil att
            sänka skatterna för just de grupper som den socialdemokratiska
            regeringen beskattar högst i Europa.
          </note>
          <note>
            Om man ser helheten i detta så får det här förslaget en helt
            annan innebörd och ett helt annat innehåll.
          </note>
          <note>
            Jag skulle vilja ta upp karensdagarna med Tomas
          </note>
          <note>
            Eneroth. Regeringen har ju hittills varit ointresserad av att
            komma till rätta med de brister som finns i systemet i dag. Många
            anställda missgynnas ju genom dagens system med karensdagar. Det
            gäller deltidsarbetande, skiftarbetande, människor med flera arbetsgivare
            med flera. De här människorna drabbas ju ofta av inte bara en
            eller två karensdagar utan kanske fyra fem och ännu fler karensdagar.
            Vad avser
          </note>
          <note>
            Tomas Eneroth att göra åt det problemet?
          </note>
          <note type="speaker">
            Anf. 57 TOMAS ENEROTH (s) replik:
          </note>
          <note>
            Herr talman! Jag noterar att Kenth Pettersson i sin artikel i
            dag har föreslagit en åtgärd. Jag är inte säker på att den skulle
            vara den rätta eller riktiga, men den tål att diskuteras. I betänkandet
            skriver vi också att det här är en fråga som måste hitta sin lösning,
            men det är ju inte alldeles enkelt. Jag tror inte heller att
          </note>
          <note>
            Sven Brus och Kristdemokraterna har en enkel lösning på hur man
            ska kunna hantera karensdagen för de människor som har flera olika
            arbetsgivare. En sak är jag dock övertygad om: Ytterligare en
            karensdag skulle inte förenkla den här frågeställningen, utan
            snarare krångla till den.
          </note>
          <note type="speaker">
            Anf. 58 ANNA LILLIEHÖÖK (m) replik:
          </note>
          <note>
            Herr talman! Vi har från Tomas Eneroth fått ett antal grova påhopp
            om de förslag som vi skulle lägga i den här frågan, bland annat
            att vi skulle vilja förändra försäkringen i grunden. Vad vi vill
            är att få en hållbar försäkring med tydliga regler som håller
            över tiden. Det är vårt intresse.
          </note>
          <note>
            Jag vill då få en kommentar från Tomas Eneroth.
          </note>
          <note>
            Han säger att det uppenbarligen är bättre att man har större
            anslag på sjukförsäkringskontot än mindre.
          </note>
          <note>
            Således är det bra att sjukförsäkringskostnaderna stiger och
            är högre jämfört med om de är lägre.
          </note>
          <note>
            Jag vill också säga att vi har gjort en tydlig prioritering för
            hälsoarbete. Vi har satt av 520 miljoner kronor mer än regeringen
            på det konto som avser rehabilitering. Vi har också avsatt 1,1
            miljard nästkommande år för att försäkringskassan ska kunna köpa
            in mer sjukvård och för att vi ska kunna korta av sjukvårdsköerna.
            Det är mot denna bakgrund som vi har kunnat göra en lägre prognos
            för sjukförsäkringskostnaderna än vad regeringen gör.
          </note>
          <note>
            Hur ser Tomas Eneroth på det? Är det bra att ha en lägre sjukförsäkringskostnad
            eller en högre sjukförsäkringskostnad?
          </note>
          <note type="speaker">
            Anf. 59 TOMAS ENEROTH (s) replik:
          </note>
          <note>
            Herr talman! Jag noterar trots det Anna Lilliehöök säger att
            Moderaterna på det här utgiftsområdet har föreslagit 9,3 miljarder
            kronor mindre. Även om både
          </note>
          <note>
            Anna Lilliehöök och jag säkerligen hoppas och önskar att vi ska
            få ett minskat antal sjukskrivningar framöver kan jag ändå inte
            låta bli att notera att en stor del av den minskning Moderaterna
            tar tillgodo i sitt budgetalternativ hänförs till ytterligare
            en karensdag, sänkt sjukersättning genom att man förändrar
          </note>
          <note>
            SGI-beräkningen och dessutom en utebliven höjning av taket i
            sjukförsäkringen. Detta är rena besparingsalternativ som drabbar
            människor som i dag är sjuka.
          </note>
          <note>
            Jag tycker att bekymret visst är ökade sjukskrivningskostnader,
            men det huvudsakliga bekymret får vi ju inte glömma. Det är att
            människor i detta land drabbas av ohälsa, slits ut i arbetet och
            måste frångå arbetet för att de inte har tillräcklig hälsa. Det
            är komplexa system med komplexa orsaker. Det finns alla skäl i
            världen för att göra tusendals insatser för att förhindra detta,
            men spring inte ifrån de reella besparingsförslag som ni själva
            lägger. Det är över
          </note>
          <note>
            800 miljoner kronor, dessutom på aktivitets- och sjukersättningen,
            och sedan, vilket jag nämnde i mitt replikskifte med Birgitta
            Carlsson, 688 miljoner kronor på besparingar i arbetsskadeförsäkringen
            för de kvinnor som nu äntligen kanske får chansen att få den ersättning
            de rimligtvis borde ha haft rätt till om en arbetsskadeförsäkring
            ska vara både rättvis och jämställd.
          </note>
          <note type="speaker">
            Anf. 60 ANNA LILLIEHÖÖK (m) replik:
          </note>
          <note>
            Herr talman! Det är precis därför vi satsar på hälsoarbetet.
            Vi menar att det här fordras att man på ett ärligt sätt tar ansvar
            för situationen och ser till att det blir mer rehabilitering,
            att det byggs upp rehabiliteringsteam och att det finns någonstans
            att remittera patienter som är sjukskrivna. Det finns inte i dag,
            delvis därför att socialdemokratiskt styrda landsting ställer
            både dem som har en klar diagnos och dem som har en oklar diagnos
            i köer.
          </note>
          <note>
            Men låt mig återgå till frågan om att skapa hållbara, långsiktiga
            försäkringar som faktiskt kan skapa trygghet, den trygghet som
            de flesta av oss känner att vi vill ha. Det här menar jag är det
            riktiga, allvarliga ansvaret för regeringen, som man inte tagit
            tag i i och med att man inte går in och hjälper till och preciserar,
            till exempel: Till vad ska vi använda en sjukförsäkring?
          </note>
          <note>
            Jag menar också att förslaget om tio basbelopp är något som faktiskt
            ytterligare riskerar vår försäkring snarare än skapar en mer hållbar
            försäkring. Det är ju faktiskt så, om man går tillbaka i tiden,
            att man lätt kan se att varje gång man har höjt ersättningen i
            de här systemen så har sjukskrivningarna ökat och så har ersättningskostnaderna
            ökat. Därför säger vi nej till en höjning av ersättningen till
            tio basbelopp och vill behålla dem på nuvarande nivå.
          </note>
          <note>
            Jag vill fråga Tomas Eneroth om han tycker att man verkligen
            ska genomföra frågan med tio basbelopp. Är det kanske detta som
            Socialdemokraternas höjda prognos för sjukförsäkringskostnaderna
            delvis avser?
          </note>
          <note type="speaker">
            Anf. 61 TOMAS ENEROTH (s):
          </note>
          <note>
            Herr talman! Mina och socialdemokratins argument för att höja
            taken till tio basbelopp är att fler än i dag ska få en ersättning
            som stämmer överens med vad man tycker är rimligt när man drabbas
            av sjukdom och inte kan arbeta. I dag är det väldigt många som
            går, inte på 80 %, inte på 70 % utan kanske på
          </note>
          <note>
            60 % sjukersättning. Underliggande i förlängningen leder det
            till drivkrafter för dem som kan, vill, har råd eller tillåts
            av de privata försäkringsbolagen att ta privata sjukförsäkringar
            som kompletterar. De avtalsbundna går ju nu i graven allteftersom.
          </note>
          <note>
            För mig är en höjning av taken i sjukförsäkringen en viktig princip
            för att öka tilltron till våra gemensamma sjukförsäkringssystem.
          </note>
          <note>
            Gör vi inte det kommer vi att undergräva dessa i grunden. Det
            är mina bakomliggande argument.
          </note>
          <note>
            Sedan kan jag notera att Anna Lilliehöök vurmar för att man ska
            ha resurser i sjukvården för att kunna göra rehabiliteringsinsatser.
            Det har jag stor respekt för. Men den grundläggande förutsättningen
            för att kunna göra det är väl att man har resurser inom landstingen.
            Vi kan bara konstatera vilka ekonomiska resurser man har i Stockholms
            läns landsting efter de år då Moderaterna styrde, där man prioriterade
            skattesänkningar och annat i stället för sjukvården och långsiktig
            hållbarhet.
          </note>
          <note>
            Vi vill ha ökade resurser för vårt utgiftsområde men faktiskt
            också för kommuner och landsting, viktiga insatser för att stärka
            folkhälsan och ge fler människor rätten till rehabilitering.
          </note>
          <note type="speaker">
            Anf. 62 Statsrådet HANS KARLSSON (s):
          </note>
          <note>
            Herr talman! Ohälsan i arbetslivet är en av den här mandatperiodens
            stora utmaningar. Även om vi nu kan se en avmattning i ökningstakten
            fortsätter de långa sjukskrivningarna och förtidspensionerna att
            öka. Därmed ökar också det så kallade ohälsotalet, det vill säga
            antalet dagar med sjukpenning eller förtidspension per person
            i arbetsför ålder. Det ohälsotalet ligger nu på i genomsnitt 43,7
            dagar per år. Det innebär att många människor far illa, inte bara
            av sjukdom utan av sämre ekonomi, brist på det slags självförverkligande
            som ett arbete kan ge. Men det innebär också ett stort slöseri
            med resurser då våra gemensamma medel tvingas användas till att
            finansiera mänskligt lidande, resurser som i stället skulle kunna
            utnyttjas till nödvändiga välfärdsreformer.
          </note>
          <note>
            Därför behöver vi ett gemensamt och kraftfullt arbete för att
            komma till rätta med det stora bekymret med den ökade ohälsan.
          </note>
          <note>
            För att betona vikten av arbetet för ökad hälsa har regeringen
            satt upp ett övergripande mål i budgetpropositionen för 2003.
            Målet är att frånvaron från arbetslivet på grund av sjukskrivning
            jämfört med 2002
          </note>
          <note>
            halveras till 2008. Det är ett mycket ambitiöst mål.
          </note>
          <note>
            Vi vet alla vid det här laget att ohälsan är ett oerhört komplext
            problem. Det finns många orsaker till problemet. Ohälsan tar sig
            många olika uttryck, både fysiska och psykiska. Män och kvinnor
            liksom olika åldersgrupper drabbas på olika sätt och olika hårt.
          </note>
          <note>
            Lösningen på problemet med ohälsan är därför inte en enskild
            åtgärd. Det måste till en rad olika åtgärder på flera olika områden
            och flera olika arenor.
          </note>
          <note>
            Precis på det sättet har regeringens arbete för ökad hälsa varit
            uppbyggt hittills. Det elvapunktsprogram som efter flera utredningar
            utgjorde det första större åtgärdspaketet innehöll en rad åtgärder
            inom olika områden. Arbetet med att genomföra det programmet pågår.
            Men oavsett hur mycket resurser eller åtgärder som sätts in kommer
            regeringen eller riksdagen inte att kunna lösa problemet med ohälsan
            på egen hand.
          </note>
          <note>
            Oavsett om orsaken till sjukfrånvaron är arbetsplatsen eller
            inte så landar problemet ändå tungt på arbetsplatserna.
          </note>
          <note>
            En ny studie från Riksförsäkringsverket visar också att många
            av de sjukskrivna menar att det är arbetsplatsen som är orsaken
            till ohälsa. Arbetsplatserna blir därför en viktig arena för att
            lösa många av problemen och arbetsmarknadens parter blir viktiga
            aktörer. Det var ett av skälen till att regeringen i samband med
            elvapunktsprogrammet startade de så kallade trepartssamtalen.
            Även om Svenskt Näringsliv nu har hoppat av samtalen vilar fortfarande
            ett tungt ansvar på arbetsmarknadens parter att bidra till lösningar.
          </note>
          <note>
            Trepartssamtalen går nu in i en slutfas. Det har vi sett i tidningarna
            i dag. Parterna ska nu ta ställning till vilka åtgärder man kan
            enas om. Det är min förhoppning att det kan leda till flera konkreta
            åtgärder som är viktiga i arbetet för ökad hälsa.
          </note>
          <note>
            Alltsedan jag utsågs till statsråd har man frågat mig vad jag
            ska göra för att lösa problemet med ohälsan. Det är en berättigad
            fråga. Men jag vill också vända på frågan och ställa sammma fråga
            till arbetsmarknadens parter: Vad tänker ni göra i dag - nu -
          </note>
          <note>
            för att förhindra att människor blir sjuka av sitt arbete? Vad
            tänker ni göra för att öka möjligheten att återgå till arbete?
            Det går att göra oerhört mycket utan att regering eller riksdag
            stiftar en enda lag. Det arbetet är kanske det viktigaste.
          </note>
          <note>
            Utan att föregripa parternas eget arbete vill jag ändå tro att
            ett första steg mot ett hälsosammare arbetsliv är att arbetsplatserna
            måste bli bättre på att ta till vara människors arbetsförmåga,
            oavsett om den är
          </note>
          <note>
            100 % eller om den tillfälligt eller varaktigt är något mindre.
            Det måste vara okej att få komma till sitt arbete även om man
            känner att man just i dag inte kan prestera maximalt.
          </note>
          <note>
            Den nyss nämnda undersökningen från Riksförsäkringsverket visar
            också just detta: Sex av tio sjukskrivna uppger att de skulle
            kunna återgå till ett arbete om de fick bestämma mera över arbetssituationen
            själva.
          </note>
          <note>
            Självklart är mitt besked till de som undrar vad jag tänker göra
            att jag ska göra vad jag kan, med politiska medel, för att öka
            hälsan i arbetslivet. Och mycket pågår redan. De förslag som aviserats
            i budgetpropositionen för 2003 kommer att läggas fram i en särskild
            proposition i början av året. I den kommer en rad förslag att
            finnas. Om jag ska nämna några handlar det om, när det gäller
            exempelvis en förändrad sjukförsäkringsprocess, att partiell sjukskrivning
            ska vara utgångspunkten vid sjukskrivning, att flera försäkringsläkare
            anställs vid försäkringskassorna och att utbildningen av läkare
            i försäkringsmedicin förstärks. Åtgärder för en förbättrad rehabilitering
            kommer liksom åtgärder för en förändrad aktivitets- eller sjukersättning.
          </note>
          <note>
            Det här är viktiga åtgärder i den rad av insatser som nu pågår.
            Men med tanke på det läge som nu råder, ett minskat inflöde till
            sjukförsäkringen och en fortsatt ökning av antalet ohälsodagar,
            antalet långa sjukskrivningar och försäkringspensioneringar är
            det mest prioriterade just nu att göra något åt de riktigt långa
            sjukskrivningarna.
          </note>
          <note>
            Människor måste få en möjlighet att komma tillbaka till arbete.
            Undersökningar, bland annat Jan
          </note>
          <note>
            Rydhs utredning, har visat att ett av de bästa sätten att få
            sjukskrivna tillbaka till arbete är att de får möjlighet att pröva
            ett annat arbete, på en annan arbetsplats eller åtminstone andra
            arbetsuppgifter inom det företag eller den organisation där de
            jobbar. Det är därför viktigt att arbetslinjen i sjukförsäkringen
            kan stärkas.
          </note>
          <note>
            Under 2001 var endast 8 % av långtidssjukskrivningarna föremål
            för åtgärder. Det är naturligtvis ett alldeles otillfredsställande
            resultat. Det är något som jag vill att vi snabbt kommer till
            rätta med. För att det ska bli möjligt krävs att de myndigheter
            som arbetar med dessa människor, framför allt AMS och Riksförsäkringsverket,
            agerar tillsammans på ett bättre sätt än i dag.
          </note>
          <note>
            Det kräver att människor ges möjlighet att pröva nya arbeten.
            Därför kommer jag, herr talman, att inom kort lämna ett uppdrag
            till AMS och Riksförsäkringsverket som innebär att de får i uppgift
            att gemensamt se över vilka medel som krävs för att ge tillräckligt
            stöd åt den enskilde och tillräckligt god tillgång på platser
            på den öppna arbetsmarknaden för att chanserna att få pröva annat
            arbete ska bli reella.
          </note>
          <note>
            De ska se över vad som krävs för att likformiga och professionella
            stödresurser snabbt kan etableras i hela landet så att den lokala
            samverkan med individen i centrum kan förstärkas.
          </note>
          <note>
            Detta innebär i praktiken att AMS och Riksförsäkringsverket bland
            annat ska föreslå hur arbetsförmedlingen bättre ska kunna arbeta
            även med sjukskrivna som har en anställning, men som inte bedöms
            kunna gå tillbaka till ett ordinarie arbete. De ska också titta
            på hur arbetet med de sjukskrivna arbetslösa kan förstärkas för
            att förbättra dessa människors möjlighet att återgå i arbete.
            Man ska också föreslå förändringar i stödåtgärderna till de arbetsgivare
            som behövs för att öka de sjukskrivnas möjligheter att återgå
            i arbete hos en befintlig eller hos en ny arbetsgivare.
          </note>
          <note>
            Ohälsan är inget isolerat problem. Den påverkar oss alla, och
            den påverkar andra politikområden.
          </note>
          <note>
            Samtidigt som ohälsan måste bekämpas och det goda arbetslivet
            skapas måste sysselsättningsgraden öka och företagens produktivitet
            bibehållas och stärkas genom en effektiv arbetsmarknadspolitik.
          </note>
          <note>
            De som vill och kan arbeta måste på ett bättre sätt matchas mot
            de jobb som finns, och vi måste få in fler personer med invandrarbakgrund
            på arbetsmarknaden. Vi går sannolikt framöver mot ett läge då
            det kan uppstå brist på arbetskraft. Rätt åtgärder måste därför
            vidtas i god tid så att inte så kallade flaskhalsproblem uppstår,
            vilket hindrar tillväxt och skapar överhettning på arbetsmarknaden.
          </note>
          <note>
            Herr talman! Slutligen: Ohälsan har också starka kopplingar till
            den framtida lönebildningen. Hur den lyckas kommer att bli avgörande
            för det framtida samhällsekonomiska läget, och både ohälsan och
            hur vi lyckas med matchningen av arbetskraften har avgörande inverkan
            på lönebildningen.
          </note>
          <note>
            Vi har alltså, herr talman, all anledning att fortsätta att ta
            gemensamma krafttag mot ohälsan.
          </note>
          <note type="speaker">
            Anf. 63 SVEN BRUS (kd) replik:
          </note>
          <note>
            Herr talman! Jag ska använda inledningen av min repliktid till
            att göra en korrigering av mitt yrkande.
          </note>
          <note>
            Jag yrkar bifall till reservation 15, inte reservation 10
          </note>
          <note>
            som jag sade tidigare.
          </note>
          <note>
            Sedan vill jag vända mig till statsrådet Hans
          </note>
          <note>
            Karlsson. Som det ser ut i dag är sjuklöneperioden arbetsgivarens
            ansvar. Om regeringens ambition är att vältra över mer och mer
            av kostnaderna för ohälsan på arbetsgivarna kan man se en hotbild.
            Jag kan föreställa mig att arbetsgivarsidan ser denna hotbild.
            Det utgör också en hotbild för den enskilde om vi går i den föreslagna
            riktningen. Ser inte statsrådet faran i att utvecklingen leder
            till ett A- och ett B-lag på arbetsmarknaden?
          </note>
          <note>
            Vi har i dag en utveckling med genteknik och annat som gör det
            möjligt att förutse individers hälsoutveckling, eller snarare
            ohälsoutveckling. Ser inte statsrådet ett hot i detta med risk
            för att vi skapar ett
          </note>
          <note>
            A- och ett B-lag? Vem ska anställa och försäkra människor med
            dålig hälsoprognos? Är det den offentliga sektorn, som redan är
            överbelastad av kostnader och ohälsa, som ska göra det?
          </note>
          <note>
            Anf. 64 Statsrådet HANS KARLSSON (s)
          </note>
          <note>
            replik:
          </note>
          <note>
            Herr talman! Jag vill först erinra om att det inte finns något
            förslag från regeringen om ökade drivkrafter som skulle kunna
            ge de effekter som beskrivs.
          </note>
          <note>
            Jag tycker att det är en viktig diskussion, och det är viktigt
            att väga för och nackdelar mot varandra och fundera på vilka tänkbara
            modeller man skulle kunna använda för att skapa någon form av
            ekonomiska drivkrafter.
          </note>
          <note>
            Nu finns trepartssamtalen, och Kenth Pettersson har kommit med
            en modell som jag förutsätter kommer att bli föremål för debatt
            och granskning och också analys. Vi måste se vilka för och nackdelar
            den kan ha.
          </note>
          <note>
            Jag är medveten om att detta inte är enkelt. Jag kan se att det
            finns ett absolut läge där en ekonomisk drivkraft skulle kunna
            bidra till att arbetsgivaren blir mera aktiv för att få den enskilde,
            den sjuke, att komma tillbaka till arbetet. Vid någon tidpunkt
            försvinner dock det ekonomiska skälet för en arbetsgivare att
            ta tillbaka en som är långtidssjukskriven. Man har löst problemen
            i företaget med vikarier och annat, och den sjuke blir kvar hemma.
            Det är naturligtvis inte någon bra situation. När det gäller ekonomiska
            drivkrafter, såsom de har diskuterats, ser jag att det även finns
            risk för utslagning, risk för att vissa människor väljs bort.
          </note>
          <note>
            Det finns också ett annat problem, som jag har den största respekt
            för. Det är hur små företag ska kunna skyddas så att de inte riskerar
            att drabbas av orimligt höga kostnader. Det finns dessutom risk
            för att vi tappar, eller i varje fall naggar i kanten, en effektiv
            och allmängiltig försäkring med stor riskspridning.
          </note>
          <note type="speaker">
            Anf. 65 SVEN BRUS (kd) replik:
          </note>
          <note>
            Herr talman! Nu har ju trepartssamtalen havererat, och man får
            väl ta det som ett tecken på bristande tilltro till regeringens
            ambitioner från den part som klivit av - om det verkligen handlar
            om att komma till rätta med problemet på bredden eller om det
            bara handlar om att vältra över kostnader och hyfsa siffrorna
            i statsbudgeten.
          </note>
          <note>
            När vi nu har den situationen skulle jag vilja fråga hur statsrådet
            ser på fortsättningen av det här arbetet.
          </note>
          <note>
            Arbetsgivarsidan är ju en oerhört viktig part att ha med, och
            när de nu så tydligt har markerat sin brist på tilltro till den
            här processen undrar jag vad som kommer i förlängningen. På vilket
            sätt avser statsrådet se till att frågan förs vidare med ett brett
            perspektiv?
          </note>
          <note>
            Anf. 66 Statsrådet HANS KARLSSON (s)
          </note>
          <note>
            replik:
          </note>
          <note>
            Herr talman! Man kan möjligen, som några har gjort tidigare i
            debatten, raljera över att det nu snarare förs tvåpartssamtal
            än trepartssamtal. Det är aningen oförskämt. Det finns en arbetsgivarpart
            bestående av stat, landsting och kommuner som fortfarande deltar
            och, förutsätter jag, är intresserade av att konstruktivt bidra
            till lösningar.
          </note>
          <note>
            Den arena som skapades för parterna för att försöka hitta gemensamma
            framkomstvägar kommer att avslutas vid årsskiftet. Jag har förstått
            saken så att man tänker invänta svar från de parter som deltar
            i samtalen. Dessa svar ska komma i slutet av januari eller början
            av februari. Parterna har då haft möjlighet att diskutera de förslag
            som läggs fram i något slags slutdokument, där de diskuterat och
            tagit ställning till förslagen i sina beslutsorgan.
          </note>
          <note>
            Detta kommer sedan att bilda underlag för åtgärder som regeringen
            kan vidta, och som förhoppningsvis leder till förslag i kammaren.
            Jag försäkrar att jag kommer att ta de förslag som kommer på största
            allvar.
          </note>
          <note>
            För min del kommer jag att söka kontakt med
          </note>
          <note>
            Svenskt Näringsliv även i fortsättningen. Bara för att de inte
            deltar på den arena som just nu finns förutsätter jag ändå att
            de fortfarande har ett intresse av att diskutera dessa viktiga
            frågor. Det skulle förvåna mig mycket om de helt skulle abdikera
            från den rollen.
          </note>
          <note type="speaker">
            Anf. 67 BIRGITTA CARLSSON (c) replik:
          </note>
          <note>
            Herr talman! Först vill jag uttrycka min uppskattning över att
            statsrådet Karlsson är närvarande då den viktiga frågan om ohälsa
            debatteras i riksdagens kammare.
          </note>
          <note>
            Jag ställde en fråga som jag inte riktigt uppfattade att jag
            fick svar på. När kommer förslaget om finansiell samordning? Från
            riksdagens sida har ett enigt utskott och också en enig riksdag
            beställt ett förslag från regeringen men ändå lyser detta förslag
            med sin frånvaro. Alla de rapporter vi har fått och de besök som
            vi har gjort i verksamheterna visar på att man har gjort stora
            framsteg inom just det området.
          </note>
          <note>
            Det råder ingen tvekan om att stressen i samhället ökar. Vi får
            rapporter om att till och med ett- och tvååringar, alltså små
            barn, i dag är stressade. Redan för 30 år sedan varnade stressforskaren
            Lennart Levi för konsekvenserna av den ökande stressen i samhället.
            Då nickade man och instämde. Man förstod vart vi var på väg. Men
            ändå har det inte hänt någonting på det området.
          </note>
          <note>
            Vi kommer att sitta på en tickande bomb om ingenting görs för
            att förändra situationen på ett sådant sätt att människor lär
            sig hantera den typen av situationer de hamnar i med den negativa
            stressen. Alla människor mår dåligt av det. Vad gör regeringen
            för att komma till rätta med de problemen?
          </note>
          <note>
            Anf. 68 Statsrådet HANS KARLSSON (s)
          </note>
          <note>
            replik:
          </note>
          <note>
            Herr talman! Jag blev lite glad när Birgitta Carlsson sade att
            hon uppskattade att jag var här i kammaren. Jag kan tänka mig
            att jag känner mig som många av dem som är sjukskrivna när de
            är på sina arbetsplatser och blir stressade av hur mycket det
            är att göra och hålla reda på. Man skulle kunna umgås med tanken
            på att smita från det som är jobbigt.
          </note>
          <note>
            För mig är det väldigt jobbigt att kasta mig över dessa frågor
            och möta er i kammaren med underlag som jag är osäker på. Jag
            tänker fortsätta inte att vara osäker men att delta i debatten
            i kammaren om mina frågor så mycket jag någonsin orkar, eftersom
            det är viktigt. Jag har inte hunnit springa ifatt alla frågor
            och fått grepp om dem än.
          </note>
          <note>
            En av de frågorna är frågan om Finsam. Därför har jag ett förberett
            svar. Jag räknade med att någon skulle ställa den frågan. Svaret
            lyder så här. Arbetet med finansiell samordning innehåller en
            rad tekniska problem. Det gäller, såvitt jag har förstått så här
            långt, bland annat hur arbetsmarknadsmyndigheterna ska kunna delta
            i samordningen.
          </note>
          <note>
            Därför har nu en arbetsgrupp inom Socialdepartementet arbetat
            med de frågorna. Resultatet av det arbetet kommer att presenteras
            nu i slutet av januari.
          </note>
          <note>
            Avsikten är sedan att det efter remissbehandling av förslaget
            ska lämnas en proposition till riksdagen senare under våren. Det
            är mitt svar.
          </note>
          <note type="speaker">
            Anf. 69 BIRGITTA CARLSSON (c) replik:
          </note>
          <note>
            Herr talman! Jag går till en annan fråga. Det handlar om osäkra
            anställningsförhållanden. Det ser annorlunda ut i dag än när man
            införde trygghet för den som var anställd, som Tomas Eneroth påpekade.
          </note>
          <note>
            Den som är anställd har ett trygghetssystem. Den som är egenföretagare
            har ett klart sämre system. Sedan har vi en lång rad av olika
            anställningsförhållanden som inte ger den trygghet som man skulle
            behöva.
          </note>
          <note>
            Centerpartiet har föreslagit att vi ska göra en total översyn
            av hela området och sätta oss ned som vi gjorde för att reformera
            pensionssystemet. Där hade man en parlamentarisk utredning. Vi
            hade insett konsekvenserna och att systemet inte skulle hålla
            över tiden.
          </note>
          <note>
            Detta system har lappats och lagats under en lång räcka av år.
            Det är dags att göra en översyn av hela systemet. Vi måste se
            till att sätta ned fötter och göra förändringar så att det blir
            mer hållbart över tiden och anpassat efter alla de olika anställningsförhållanden
            som finns och att alla ryms i det trygghetssystem vi ska ha i
            vårt land, och då menar jag verkligen alla.
          </note>
          <note>
            Anf. 70 Statsrådet HANS KARLSSON (s)
          </note>
          <note>
            replik:
          </note>
          <note>
            Herr talman! Jag är ledsen om jag inte kan ge ett fullödigt svar.
            Jag vet faktiskt inte i detta läge hur diskussionen har varit
            om total översyn. Låt mig lite oreflekterat ge min egen synpunkt.
          </note>
          <note>
            Jag har under min tid innan jag hamnade i regeringen många gånger
            funderat i de banorna för egen del. Hur ser försäkringssituationen
            för andra grupper ut? Jag är väl medveten om att det finns mycket
            att göra och förbättra för dem som är traditionellt anställda.
            Det är viktigt. Men hur ser det ut för andra grupper?
          </note>
          <note>
            Jag känner omsorg också om de grupperna. Jag har ett intresse
            för att sätta mig in i det. Men jag får återkomma vid något senare
            tillfälle med både bättre svar och framför allt därmed en mer
            meningsfull diskussion om de frågorna.
          </note>
          <note type="speaker">
            Anf. 71 ANNA LILLIEHÖÖK (m) replik:
          </note>
          <note>
            Herr talman! Den ökade sjukskrivningen är en utveckling som har
            pågått under mycket lång tid, närmare bestämt väldigt tydligt
            sedan år 1997. Vad som är lite bekymmersamt för oss i riksdagen
            är att det inte har kommit så där väldigt många förslag. Varje
            gång har man pekat framåt och sagt att det kommer i nästa budget.
            Det kommer till våren och till hösten, och det kommer till våren
            och till hösten. Nu skulle det ha kommit till hösten.
          </note>
          <note>
            Det är ett stort antal förslag som behövs. Jag redogjorde för
            läkaren som frågade: Vad är det jag ska göra? Han behöver direktiv.
            Jag tror inte att det räcker att Kenth Pettersson säger att det
            är bättre att sjukskriva på deltid än heltid och att vi ska se
            till att det blir dyrare. Jag tror inte riktigt att det är den
            sortens indirekt vägledning som behövs. Det behövs tydlighet och
            genomarbetade förslag.
          </note>
          <note>
            Samma sak gäller förslaget att få i gång en konkret rehabilitering.
            Jag blev påhoppad därför att man i
          </note>
          <note>
            Stockholm inte skulle ha gjort det. I mitt anförande pekade jag
            på att man i Stockholms läns landsting har satt i gång med rehabiliteringsgrupper
            som involverar alla de professionella människor som arbetar med
            vård och kan få individen vidare. Där behövs det också förslag.
            Det är väldigt hög tid.
          </note>
          <note>
            Därför vill jag fråga ministern: När kommer nu proposition och
            förslag om dessa åtgärder? Vi har väntat i fem år. Vi trodde att
            det skulle komma i den senaste budgetpropositionen. Jag är väldigt
            intresserad. När kan vi förvänta oss förslag?
          </note>
          <note>
            Anf. 72 Statsrådet HANS KARLSSON (s)
          </note>
          <note>
            replik:
          </note>
          <note>
            Herr talman! Det kommer proposition i början på året på de områden
            som vi har aviserat i budgetpropositionen. De förslagen kommer.
          </note>
          <note>
            Jag delar Anna Lilliehööks uppfattning att det måste till betydlig
            bättre, mer och snabbare åtgärder när det gäller rehabilitering.
            Jag försäkrar att jag kommer att ta i med all den kraft jag har
            från den position som jag förfogar över för att få till stånd
            det.
          </note>
          <note>
            Utöver det som jag sade i mitt anförande har jag tagit mitt första
            initiativ för att göra något ytterligare.
          </note>
          <note>
            Det är att försöka få fart på rehabiliteringsarbetet genom att
            snabbt få fram konkreta förslag till förändringar av AMS och Riksförsäkringsverkets
            sätt att jobba.
          </note>
          <note>
            Huruvida det kräver regelförändringar som går att fatta beslut
            om i regleringsbrev eller om det kräver förslag till förändringar
            som ska behandlas i riksdagen ska jag återkomma till. Min ambition
            och syfte med initiativet är att vi ska få fram förändringar som
            kan börja tillämpas redan under nästkommande år och inte i slutet
            på det året. Jag vill tidigt under det året ha kraftiga förändringar
            till stånd.
          </note>
          <note type="speaker">
            Anf. 73 ANNA LILLIEHÖÖK (m) replik:
          </note>
          <note>
            Herr talman! När det gäller gränsdragningen mellan arbetslöshet
            och försäkringskassa och sjukpenning har ministern vid några tillfällen
            sagt att det är viktigt att man involverar AMS i processen så
            att fler som är sjukskrivna kommer tillbaka till arbetet.
          </note>
          <note>
            Jag är intresserad av att höra hur ministern ser på sjukskrivning
            av arbetsmarknadsskäl. Detta är faktiskt inte enligt reglerna.
            Jag tänker på den läkare som efterfrågar direktiv och känner sig
            osäker. Läser man lagen så ser man att det inte är så här. Men
            det kanske behöver vara lite tydligare.
          </note>
          <note>
            Tror ministern för sin del att vi behöver vidta åtgärder för
            att klargöra hur man ska se på sjukskrivning och på förhållandet
            mellan att vara arbetslös respektive sjukskriven och uppbära sjukpenning
            respektive a-kassa?
          </note>
          <note>
            Anf. 74 Statsrådet HANS KARLSSON (s)
          </note>
          <note>
            replik:
          </note>
          <note>
            Herr talman! Jag är inte säker på att jag riktigt förmådde förstå
            hela frågan, men låt mig göra ett försök.
          </note>
          <note>
            Sjukskrivning av arbetsmarknadsskäl finns väl inte? Det ska vi
            inte ha. Däremot är det en realitet, såvitt jag kan begripa, för
            många människor på orter där utbudet av arbete är litet att risken
            finns att man fastnar i en sjukskrivning från det arbete som man
            inte kan gå tillbaka till. Då kan mycket väl en situation råda
            där man har en arbetsförmåga till något annat arbete, men blir
            kvar i sjukskrivning från det arbete som man inte orkade med eller
            av något skäl är sjukskriven ifrån. Detta måste man göra något
            åt.
          </note>
          <note>
            Man måste hjälpa de människor som hamnar i den situationen att
            ta sig till något annat arbete. Jag vet inte om det betyder att
            man ska få hjälp att geografiskt ta sig till det, om man ska få
            hjälp att utbilda sig till någonting annat - kompletteringsutbildning
            eller vad det kan vara - eller om det ska vara ett stöd till någon
            arbetsgivare för att ta emot en person som ska arbetspröva för
            att se om ett annat arbete skulle vara möjligt. Men jag kan tänka
            mig att det är så som man ska angripa den frågan.
          </note>
          <note>
            Därför är min enkla tanke att man inom Arbetsmarknadsverket och
            arbetsförmedlingarna har en kompetens för att hjälpa människor
            att hitta andra arbeten. Man har också en kompetens för att ta
            kontakt med andra arbetsgivare som kan erbjuda eller hjälpa till
            att ta fram arbetsuppgifter som man kan få komma och utföra om
            man är sjukskriven på det här sättet.
          </note>
          <note>
            Detta är en av kungstankarna bakom det initiativ som jag nu tar
            för att försöka få reda på om AMS och
          </note>
          <note>
            Riksförsäkringsverket gemensamt kan komma fram med förslag som
            bättre tillgodoser behoven hos de långtidssjukskrivna som också
            har arbete.
          </note>
          <note type="speaker">
            Anf. 75 LINNÉA DARELL (fp) replik:
          </note>
          <note>
            Herr talman! Jag uppskattar också att statsrådet kommer att delta
            i debatterna i de här frågorna här i kammaren i fortsättningen.
            Det blir säkert möjligheter till konstruktivt utbyte.
          </note>
          <note>
            Jag har två frågor. Först vill jag återkomma något till svaret
            om Finsam. I den mån har regeringen varit konsekvent, för svaret
            är alltid: Det kommer en proposition om ett halvår! Finsam, som
            har varit lyckosamt i sin ursprungliga modell och som har blivit
            utvärderat av oberoende utvärderare, innebar en samordning mellan
            försäkringskassan och sjukvården med syfte att korta köer och
            att människor inte skulle behöva ha långa sjukskrivningstider.
            Den del som berör huruvida Länsarbetsnämnden ska vara med eller
            inte behöver inte utredas. Det gäller mer en koppling till de
            bredare försöken kring SOCSAM.
          </note>
          <note>
            Därför tycker vi från Folkpartiet att något om Finsam borde kunna
            komma.
          </note>
          <note>
            Någonstans hade vi uppfattat att det skulle komma en proposition
            i januari. Min fråga är: Är det alltså inte så? Kommer det att
            dra ut över vårterminen också?
          </note>
          <note>
            Min andra fråga gäller de förslag som vi har sett refererade
            i medierna i dag. De är väldigt arbetslivsinriktade, och många
            av dem kan säkert leda till goda resultat när vi får titta på
            dem. Vilka andra politikområden anser statsrådet att vi behöver
            få förslag och beslut om för att eliminera de höga sjukskrivningstalen?
          </note>
          <note>
            Anf. 76 Statsrådet HANS KARLSSON (s)
          </note>
          <note>
            replik:
          </note>
          <note>
            Herr talman! Jag kan nog inte säga något närmare om Finsamfrågan,
            annat än att jag får försöka bevisa att det besked som jag har
            gett i dag innebär att det kommer ett förslag till riksdagen under
            våren, och jag hoppas att bli trodd där.
          </note>
          <note>
            Det var ingen liten fråga som togs upp när det gäller vilka andra
            områden förutom arbetslivet som detta berör. Det är naturligtvis
            en rad andra områden.
          </note>
          <note>
            Jag skulle förutom det som jag hittills har redovisat här i debatten
            i dag vilja få tänka mer. Jag vill även återkomma till vilka alternativ
            som läkarna själva ser att de skulle vilja ha när de hamnar med
            patienter framför sig som av något skäl bedöms behöver långtidssjukskrivas.
            Vilka alternativ finns det till lång sjukskrivning? Vilket stöd
            och vilka förutsättningar tycker läkarna själva att de skulle
            behöva få förstärkta för att kunna ge en patient en adekvat behandling?
          </note>
          <note>
            Jag är alldeles övertygad om att många läkare är djupt missnöjda
            med att gång efter gång tvingas långtidssjukskriva en person.
          </note>
          <note>
            Jag har sagt att jag utöver elvapunktsprogrammet tänker fokusera
            på möjligheten att komma tillbaka till arbete som en viktig del.
            Mitt nästa fokus som jag tänker försöka koncentrera mig på är
            att just undersöka huruvida läkarna behöver andra verktyg för
            att kunna behandla patienter mer adekvat än vad som görs i dag,
            med bara långtidssjukskrivningar.
          </note>
          <note>
            Utgiftsområde 11
          </note>
          <note type="speaker">
            Anf. 77 ANITA SIDÉN (m):
          </note>
          <note>
            Herr talman! Kammaren behandlar nu utgiftsområde 11 om ekonomisk
            trygghet vid ålderdom jämte motioner som väckts under den allmänna
            motionsperioden. Vi moderater står naturligtvis bakom samtliga
            våra reservationer och särskilda yttranden, men för tids vinnande
            ansluter jag mig till min partikollegas tidigare yrkande vad gäller
            reservation 1.
          </note>
          <note>
            Herr talman! Samhället står inför stora utmaningar då alltfler
            lever längre och har berättigade krav på god livskvalitet. Äldrefrågor
            borde vara viktiga för oss alla, för även de yngre blir förhoppningsvis
            äldre.
          </note>
          <note>
            Nu gäller det att se till att de åtaganden som gjorts följs upp.
            Pensionssystemet har reformerats bland annat i syfte att möta
            de ökade pensionskostnader som kommer när vi 40-talister blir
            gamla.
          </note>
          <note>
            Oavsett ålder är många oroliga för sin framtid och frågar sig
            om tillräckliga åtgärder har vidtagits för att möta de kostnader
            som kommer att uppstå inom äldreomsorgens område. Alla måste ha
            rätt till en trygg och värdig tillvaro på äldre dar, och då ska
            man naturligtvis kunna leva på sin pension. Man upphör inte att
            vara aktiv för att man har blivit äldre. De äldre är en enastående
            resurs, men pensionärer är ingen homogen grupp i samhället. Att
            många är aktiva och framgångsrika långt upp i åldrarna kan inte
            skymma det faktum att både den fysiska och den psykiska förmågan
            kan avta med åren.
          </note>
          <note>
            Herr talman! Arbeta till 60 år och sedan leva loppan och ha det
            skönt resten av livet - så ser mångas drömmar ut, enligt de undersökningar
            som Pensionsforum regelbundet låter Sifo göra. En hel del vill
            fortsätta att arbeta heltid, en del vill bara arbeta deltid och
            en del vill sluta så snart ekonomin tillåter. Men många menar
            att de av ekonomiska skäl kommer att tvingas att skjuta på det
            ljuva livet.
          </note>
          <note>
            Pensionsforums enkät visar att var tionde man eller kvinna tror
            att han eller hon kommer att arbeta även efter 66 års ålder. För
            ett par år sedan var det knappast någon som ansåg att de skulle
            vilja eller kunna arbeta så långt upp i åldrarna. Av samma undersökning
            framgår att mer än 40 % tror att pensionssparandet blivit så mycket
            mindre värt, bland annat på grund av de senaste årens börsfall,
            att man måste fortsätta att förvärvsarbeta vare sig man vill eller
            ej.
          </note>
          <note>
            Ännu fler, tre av fyra, tror att de ökade sjukskrivningarna blivit
            och blir en så stor belastning på samhällsekonomin att pensionspengarna
            minskar och att pengarna därför inte kommer att räcka till alla
            pensionärer. Äldreberedningen visar ju på det faktum att färre
            i arbetsför ålder ska försörja alltfler pensionärer och att det
            blir viktigare att hålla de äldre kvar i arbetslivet så länge
            som möjligt. Huvuddelen av rapporten handlar om hur samhället
            ska göra det möjligt att fortsätta i arbets- och samhällslivet.
            En viktig del i beredningens arbete är att se över de lagar och
            avtal som hindrar och försvårar för pensionärer att förvärvsarbeta.
            Det gäller bland annat förändringar i arbetsrätten och skattelagstiftningen
            så att arbetsgivare ska stimuleras att anställa den resurs som
            äldre kan utgöra.
          </note>
          <note>
            Herr talman! Vi blir alla äldre om vi får leva och ha hälsan,
            brukar vi säga. Men ett värdigt åldrande är långt ifrån självklart
            i dagens samhälle. Man måste vara stark för att orka vara gammal
            i dag. Enbart antalet levnadsår är en dålig måttstock för kapacitet
            och hälsa, men det borde vara självklart att den som vill arbeta
            högre upp i åldrarna ska få möjlighet att göra det. Samhället
            måste på bästa sätt ta till vara de äldres kunskaper och erfarenheter.
            Dessutom behövs ju denna arbetskraft.
          </note>
          <note>
            Men även de som väljer att sluta arbeta vid exempelvis 65 års
            ålder ska känna att de behåller kontrollen över sin ekonomi, sitt
            boende och sin hälsa. Önskan att leva sitt liv efter eget huvud
            minskar inte med åren. I dag finns en utbredd osäkerhet hos många
            äldre kring möjligheten att få en bra vård eller en omsorgsplats
            den dag det behövs. Att behöva vänta i flera år på en ny höftled,
            en starroperation eller en hörapparat är ovärdigt ett land som
            Sverige. Äldres rättigheter enligt lag nonchaleras. Regeringen
            måste göra något, anser Riksdagens revisorer.
          </note>
          <note>
            Herr talman! Det nya året innebär stora förändringar för landets
            pensionärer. När pensionsöverenskommelsen träder i kraft år 2003
            höjs de utbetalda beloppen samtidigt som pensionen kommer att
            beskattas på samma sätt som andra arbetsinkomster.
          </note>
          <note>
            Detta innebär att både de utbetalda beloppen och den skatt som
            ska betalas blir högre. Sammantaget ska dock de flesta få lika
            mycket efter skatt som tidigare.
          </note>
          <note>
            Förändringarna hänger alltså ihop med att det nya allmänna pensionssystemet
            är fullt infört från och med nästa år. Ersättningarna blir högre,
            samtidigt som det särskilda grundavdraget för pensionärer försvinner.
            Omläggningen från folkpension till garantipension går med nuvarande
            regering jämnt upp för den som betalar ett så högt belopp som
            34 kr i kommunalskatt. Pensionärer som har låg pension och bor
            i kommuner med låg skatt får den största höjningen av sin pension
            nästa år.
          </note>
          <note>
            Herr talman! Som pensionär har man i dag få möjligheter att påverka
            sin inkomst. Skattehöjningar som fastighetsskattens effekter slår
            även mot äldre, bland annat de som bor i villor och särskilt de
            som valt att satsa just på att betala lån för att undvika höga
            kostnader på äldre dagar. Pensionärer ska kunna leva på sin pension,
            men så är det inte för alla i dag.
          </note>
          <note>
            För en del pensionärer kan en del av den förväntade höjningen
            ätas upp. Detta gäller alltså de sämst ställda pensionärerna,
            som bor i småhus och därmed omfattas av begränsningsregeln för
            fastighetsskatt.
          </note>
          <note>
            För en pensionär som helt saknar ATP-poäng kan fastighetsskatten
            bli 2 900 kr i år. Nästa år, när pensionen höjs, hamnar däremot
            taket för samma pensionär på 4 200 kr. Höjningen blir därför 1
            300 kr. Det kanske inte verkar så mycket i kronor räknat, men
            om marginalerna är små slår det ändå hårt. Vi får dessutom inte
            glömma att elskatten och elpriserna höjs, och för många äldre
            som behöver lite högre värme och bättre belysning kommer utgifterna
            att markant öka.
          </note>
          <note>
            Herr talman! Från och med nästa år införs också ett nytt äldreförsörjningsstöd.
            Det ska kunna ges till dem som är 65 år eller äldre och som är
            bosatta i
          </note>
          <note>
            Sverige. Det handlar om personer som har så låg pension att de
            i dag är beroende av socialbidrag för att klara sig.
          </note>
          <note>
            Herr talman! Vi moderater föreslår höjt grundavdrag för pensionärer.
            Det betyder att deras skatt minskar och att det blir mer kvar
            när pensionen utbetalas. Vi moderater vill med vårt förslag till
            höjt grundavdrag ge pensionärerna mer kvar i sina plånböcker,
            mer än vad regeringen föreslår. Detta framgår av vårt särskilda
            yttrande.
          </note>
          <note>
            Herr talman! För att kommunerna ska stimuleras till ett bra boende
            har m, fp och c en gemensam reservation där det klart framgår
            att de äldre ej ska tvingas till boende i tvåbäddsrum. Jag säger
            som
          </note>
          <note>
            Margit Gennser sade i den förra debatten i detta ärende: "En
            säng i ett delat rum på en vårdinrättning är inte en bostad. Att
            använda ordet bostad på detta sätt är att göra våld på svenska
            språket." Med det nuvarande systemet byggs inte tvåbäddsrum bort
            i den takt som önskas av de boende och deras nära, därav denna
            reservation.
          </note>
          <note>
            Herr talman! Äntligen kommer änkorna efter allt svek att få del
            av sin rätt tillbaka, då inkomstprövningen för änkepensionerna
            slopas! Änkor fick ju en stor del av sin pension indragen av staten
            utan att de kunde skydda sig - ett rent avtalsbrott. Många änkor
            har i ur och skur mött oss utanför Riksdagshuset eller på andra
            platser i landet och hävdat att deras pensioner konfiskerades.
            Utöver enskilda tragedier innebar det ett övergrepp i strid med
            rättsstatens principer.
          </note>
          <note>
            Herr talman! Slutligen vill jag nämna en av våra moderata reservationer
            i vilken föreslås att konstnärers stipendier på kortare tid än
            två år ska medföra pensionsrätt, allt för att ge konstnärerna
            bättre villkor som pensionärer.
          </note>
          <note>
            Med de orden vill jag måla en hälsning med en riktigt god jul!
          </note>
          <note type="speaker">
            Anf. 78 BO KÖNBERG (fp):
          </note>
          <note>
            Herr talman! Det ämne som vi nu har att diskutera är ett av de
            viktigaste inom varje samhälle av modernt slag: frågan om hur
            vi ska se till att våra äldre får en hygglig försörjning när arbetstiden
            har tagit slut. Denna fråga har länge varit viktig, men den diskuteras
            kanske mer än någonsin nu i flertalet industrialiserade länder.
            Det har att göra med flera olika saker. En mycket glädjande utveckling
            är att människor lever längre i nästan alla länder av vår typ.
            Denna utveckling går också i många länder, inklusive vårt, fortare
            än den gjort på länge. Denna glädjande utveckling råkar också
            sammanfalla med en annan utveckling, nämligen att den stora generation
            som i de flesta länder föddes på 40-talet nu beräknas gå i pension
            omkring år 2010. Sammantaget leder detta till stora påfrestningar
            för pensionssystemet.
          </note>
          <note>
            Sverige är ett av de få länder som har gjort en genomgripande
            förändring av pensionssystemet. Vi gjorde det i en bred uppgörelse
            i mitten av 90-talet, den stora pensionsuppgörelsen 1994 mellan
            fem av riksdagens partier motsvarande 80-85 % av riksdagen. Denna
            pensionsreform karakteriseras av två grundläggande principer.
            Den ena brukar vi kalla livsinkomstprincipen, det vill säga att
            i praktiken alla kronor ska räknas när pensionen sedan ska beräknas.
          </note>
          <note>
            Den andra är följsamhetsprincipen, det vill säga att pensionen
            följer med utvecklingen av löner men också av just medellivslängden.
          </note>
          <note>
            Det finns ett mycket stort internationellt intresse för den svenska
            pensionsreformen. Det tror jag har att göra med dessa principer,
            som ju syftar till att göra systemen mer hållbara. Både livsinkomstprincipen
            och följsamhetsprincipen, inte minst i fråga om medellivslängden,
            innebär just att systemen blir mer uthålliga.
          </note>
          <note>
            Det internationella intresset har visat sig genom att flera länder
            har genomfört liknande reformer som den svenska efter vår uppgörelse
            1994. Nu i höst har det visat sig på flera olika sätt. Våra norska
            vänner har presenterat två förslag till reformering av sitt system,
            och ett av dessa förslag är i praktiken mycket nära den svenska
            pensionsreformen. I Finland har man kommit överens om förändringar
            i det finska pensionssystemet från och med nästa år som på flera
            punkter överensstämmer med det som vi enades om här för sju åtta
            år sedan.
          </note>
          <note>
            Bara den senaste veckan har intresset för den svenska pensionsreformen
            kunnat iakttas. I tidningen
          </note>
          <note>
            The Economist i fredags berömde man exempelvis både på ledarplats
            och på nyhetsplats Sveriges pionjärinsatser på det här området.
          </note>
          <note>
            Även i Frankrike pågår en diskussion om vad man ska göra åt det
            franska systemet. Häromdagen kom meddelandet att den franske socialministern
            ville besöka några europeiska länder i början av nästa år inför
            det franska reformarbetet, och föga förvånansvärt, med tanke på
            det internationella intresset, är ett av de länderna Sverige.
          </note>
          <note>
            Herr talman! Inför nästa år kommer det att äga rum betydande
            förändringar i det svenska pensionssystemet. En av de sista stora
            pusselbitarna kommer att genomföras i och med att vi ser till
            att vi får en garantipension och att den kommer att bli beskattad.
          </note>
          <note>
            Det har redan beskrivits av Anita Sidén.
          </note>
          <note>
            Ett annat besked inför nästa år är att Sverige som första land
            i världen har tagit fram ett försök att få en ordentlig bokföring
            av hur det står till med pensionssystemets hållbarhet. Det kallas
            i det svenska systemet för automatisk balansering. Det första
            talet presenterades av regeringen för bara några veckor sedan
            på basis av vad Riksförsäkringsverket har räknat ut.
          </note>
          <note>
            Det visade sig då att förhållandet mellan tillgångar och skulder
            såg något hyggligare ut än vi tidigare har beskrivit och att det
            finns hyggliga förhoppningar om att detta ska kunna fortsätta.
          </note>
          <note>
            Herr talman! Jag skulle vilja ta upp tre konkreta områden inom
            ramen för denna del av betänkandet.
          </note>
          <note>
            För det första är det frågan om änkepensionerna.
          </note>
          <note>
            Där är det bara att instämma i att det är glädjande att den stora
            försämring som många änkor råkade ut för för ett antal år sedan
            kommer att upphöra från och med den 1 januari 2003. Detta kan
            framför allt de berörda änkorna men även de som tycker om det
            svenska välfärdssystemet glädja sig åt.
          </note>
          <note>
            Dock bör det väl om historieskrivningen ska slås fast påpekas
            att det inte beror på den socialdemokratiska regeringen eller
            att Socialdemokraterna på något vis har ändrat uppfattning i denna
            fråga utan det beror på att de har kapitulerat. Det beror alltså
            på att regeringen har kunnat konstatera, socialdemokraterna här
            i riksdagen också, antar jag, att man inte har förutsättningar
            att driva det här förslaget vidare. Därför har man lagt det åt
            sidan. Det är mycket bra.
          </note>
          <note>
            För det andra tänkte jag ta upp något som Vänsterpartiet har
            ett par reservationer om. Jag tror att det är reservationerna
            42 och 76 som innehåller ett påstående om att pensionsnivåerna
            i vårt land under 90-
          </note>
          <note>
            talet skulle ha försämrats avsevärt, man brukar säga med 10 %,
            och man antyder från Vänsterpartiets sida att man skulle vilja
            återställa, som det heter, de här nivåerna.
          </note>
          <note>
            Då vill jag än en gång från denna talarstol slå fast att mer
            än hälften av den påstådda försämringen inte är en försämring
            utan en direkt följd av skattereformen 1990 och 1991. Det är förstås
            fullt tillåtligt för olika intresseorganisationer eller partier
            att föreslå höjning av pensionerna i vårt land, men man bör inte
            göra det under felaktiga premisser, vilket det är att påstå att
            man fick en nettoförsämring av pensionerna med 10 %. Merparten
            av detta är återställt med beslut som är fattade i slutet av 1990-talet
            och början av
          </note>
          <note>
            2000-talet.
          </note>
          <note>
            För det tredje tänkte jag ta upp reservation nr 51
          </note>
          <note>
            som handlar om flerbäddsrummen, som Anita Sidén redan har nämnt.
            Vi har från ett par tre partiers sida, däribland Folkpartiet,
            nämligen pekat på att det inte är rimligt att långt in i framtiden
            hävda att det är en bostad om man har en säng i ett flerbäddsrum
            och därmed bevilja bostadstillägg för den som om den vore en vanlig
            bostad. Att det övergångsvis har varit på det viset må väl vara
            hänt. Men det reservanterna nu föreslår är att man från och med
            2005 skulle slå fast att detta inte ska vara fallet och att kommunerna
            därmed får en viss varseltid att se till att ofrivilligt boende
            i flerbäddsrum inte ska uppmuntras med statliga pengar.
          </note>
          <note>
            Där vill jag, herr talman, yrka bifall till reservationen 51.
          </note>
          <note>
            Det finns i det nya pensionssystemet några punkter som återstår
            i den uppgörelse som är träffad. Det handlar om en möjlighet att
            genom premiepensionen erbjuda dem som vill att teckna efterlevandeförsäkring.
          </note>
          <note>
            Det handlar om den stora intressanta frågan vad man ska göra
            om man skulle hamna i den lyckliga situationen att man får överskott
            i pensionssystemet.
          </note>
          <note>
            Där har nu tillsatts en enmansutredare. Ingen av oss vet hur
            det går i framtiden, men jag kan säga att det är få länder i världen
            som kommit på tanken att tillsätta en utredning om vad man ska
            göra utifall man får överskott i pensionssystemet. Det är ändå
            en antydan om att vi har försatt oss i en situation som är lite
            annorlunda än flertalet länder av vår typ.
          </note>
          <note>
            Ytterligare en fråga som inte är avklarad är frågan om en eventuell
            sista överföring till statsbudgeten från AP-fonderna som har att
            göra med att statsbudgeten i dag har tagit över ansvaret för förtidspensionen.
          </note>
          <note>
            För det fjärde, och det sista jag tänkte nämna i den delen, är
            det fråga om vid vilken tidpunkt vi äntligen ska uppnå det som
            ingick i uppgörelsen för snart nio år sedan, nämligen att enbart
            halva pensionsavgiften skulle tas ut ovanför det så kallade förmånstaket.
            Det tillsattes en grupp enligt riksdagsbeslut 1994 som heter Genomförandegruppen.
            Dess uppdrag är att genomföra och vårda pensionsuppgörelsen. Jag
            hoppas att det uppdraget kommer att tas på fullt allvar av
          </note>
          <note>
            Socialdemokraterna och att den mödosamt hopkämpade kompromissen
            om att enbart halva avgiften skulle tas ut ovanför förmånstaket
            kommer att kunna genomföras åtminstone till tioårsdagen av uppgörelsen.
          </note>
          <note type="speaker">
            Anf. 79 KENNETH LANTZ (kd):
          </note>
          <note>
            Herr talman! Det är inte utan att jag känner det något märkligt
            att ställa mig i riksdagens kammare i dag. Det är inte första
            gången jag står här i talarstolen och försöker plocka fram några
            svar från herr Klockare i ett av de ämnen som vi berörs av i dag,
            nämligen änkepensionen. Vi har även omställningspension och en
            del andra frågor uppe, men jag tänkte inledningsvis helt kort
            bara nämna några tankar om änkepensionen. Vi har hört en del av
            tidigare talare.
          </note>
          <note>
            Det är en historisk händelse. Hade det varit torsdag i dag hade
            förmodligen åhörarläktaren i kammaren också varit fylld av änkor
            som gärna gått in och värmt sig efter sin demonstration mot orättvisan
            i inkomstprövningen av änkepensionen. Denna orättvisa fick änkorna
            de facto vara med om att betala från
          </note>
          <note>
            1997 års överenskommelse mellan Centerpartiet och
          </note>
          <note>
            Socialdemokraterna.
          </note>
          <note>
            I dag kan dock dessa partier acceptera, men inte direkt slå sig
            för bröstet med, att vi har en förändring och en bra lösning på
            gång för de kvinnor som drabbats av den här preskriptionen.
          </note>
          <note>
            Kristdemokraterna har under flera år drivit de här frågorna och
            krävt att änkorna borde ha rätt till sin fulla pension. Men vid
            flera tillfällen har herr Klockare kämpat emot. I dag är det alltså
            en dag värd att fira.
          </note>
          <note>
            Regeringen har accepterat fempartiöverenskommelsen, och det är
            tack vare den överenskommelsen, som
          </note>
          <note>
            Könberg redogjorde mycket bra för, som vi i dag noterar med tacksamhet
            att orättvisan i änkepensionen ligger i graven.
          </note>
          <note>
            Det gör dock ont inom mig att man i det här betänkandet noterar
            att det är tal om en utgiftsökning.
          </note>
          <note>
            Jag tycker att det är lite skamligt att använda just det begreppet.
            Vad är 800 miljoner kronor egentligen i relation till vad kvinnorna
            har känt under de här åren då deras änkepension de facto blev
            utsatt för preskription. Vi borde använda ett annat uttryck för
            att tala om att vi har rättat till den här kostnaden. Det var
            faktiskt så att änkorna tvingades bära den här kostnaden för att
            rätta till ekonomin.
          </note>
          <note>
            Nog om detta.
          </note>
          <note>
            Herr talman! I vårt särskilda yttrande redogör vi för våra synpunkter
            med anledning av budget och anslag. Eftersom vårt alternativ följer
            den stora debatten om budgeten lämnar vi enbart våra synpunkter
            på det här avsnittet i vårt särskilda yttrande nr 7.
          </note>
          <note>
            Dessutom vill jag yrka bifall till reservation nr 48
          </note>
          <note>
            under punkt 34.
          </note>
          <note>
            Först vill jag dock nämna lite om fritidsfastigheter som inte
            bör omfattas av inkomstprövning för bostadstillägg. Det är för
            många människor bra livskvalitet att få möjlighet att åka till
            sitt fritidshus. Det är en del av välfärden. Det finns många exempel
            på människor som i just den här frågan berättar för oss och visar
            på värdet av att få äga sitt fritidshus.
          </note>
          <note>
            En kvinna som kontaktade mig för ett tag sedan berättade hur
            hon på grund av fastighetsskatt, låg pension och otillräckligt
            bostadstillägg tvingades sälja sin fritidsfastighet. Det känns
            inte bra, herr talman, när man möts av de här konkreta exemplen
            i vår tid. Vi pratar om att vi ska ha hög välfärd, att vi ska
            ha en god ekonomi och att alla människor ska ha det bra. Men så
            stiftar vi lagar som omöjliggör för folk att äga och behålla sina
            fastigheter som i den här kvinnans exempel. Hennes man och hon
            själv hade i ett tidigt äktenskap byggt huset. I dag tvingas hon
            sälja det.
          </note>
          <note>
            Det känns inte bra att försvara sådant, jag kan det inte. Men
            vi är tvingade att acceptera detta med nuvarande lagstiftning.
            Det tycker inte vi kristdemokrater är bra. Därför anser vi att
            vi borde ta bort den här kopplingen. Vi avsätter ytterligare 90
            miljoner för att kunna finansiera borttagandet av inkomstprövningen
            av bostadstillägg för pensionärer.
          </note>
          <note>
            Herr talman! Det är inte rätt att våra äldre pensionärer i ett
            land som Sverige med hög levnadsstandard har dålig ekonomi eller
            har en känsla av att ha dålig ekonomi. Jag har använt min mor
            som exempel flera gånger. Jag kan göra det i dag också. Pengarna
            räcker inte till. De ska behöva be om allmosor för att kunna köpa
            julklappar till sina barnbarn. Det känns faktiskt inte bra. Därför
            har vi kristdemokrater såväl i valrörelsen som nu arbetat för
            att vi ska få en höjning av pensionen med 1 000 kr för de ekonomiskt
            sett sämst ställda pensionärerna. Det ska kunna genomföras under
            nästa år och även under 2004. Det har vi avsatt medel för.
          </note>
          <note>
            Avslutningsvis vill jag gå tillbaka till frågan om en mer flexibel
            pension. Många människor kommer att uppleva att de faktiskt vill
            arbeta. Det kan vara lönearbete eller icke lönearbete - det kan
            vi lämna därhän - efter 65 års ålder. I dag finns inte en bra
            modell eftersom vi betraktar arbetsmarknaden som slut vid 65-67
            års ålder.
          </note>
          <note>
            Det vore bra om man kunde vara mer positiv till de motioner som
            har väckts med anledning av detta ärende. Det finns några som
            aktualiserar möjligheten.
          </note>
          <note>
            Jag noterar att utskottet uttalar på s. 88 att utskottet ställer
            sig positivt till tanken. Då borde man de facto ha gått vidare
            och arbetat efter linjen att få en friare möjlighet att välja
            sin pensionsålder.
          </note>
          <note>
            I USA betalas pensionen ut vid 65 års ålder oavsett om den försäkrade
            fortsätter att arbeta eller inte.
          </note>
          <note>
            Det är inte fel att ha ett sådant tänkande. Anledningen är att
            man skulle kunna arbeta i lägre tempo för lägre lön men ändå kunna
            finansiera sitt liv och dessutom vara försäkrad. Den möjligheten
            har vi inte i den svenska lagstiftningen, men som vi kan läsa
            i betänkandet kan jag bara uppmuntra och vädja till regeringen
            genom herr Klockare att vi förhoppningsvis får en bra lösning
            på förslaget med mer generösa möjligheter att välja till exempel
            deltidsarbete efter 65 års ålder. Det finns exempel på människor
            som vill gå ned i tid och i ansvarsnivå genom att välja en annan
            befattning. Det framkom när vi debatterade hälsofrågorna för en
            stund sedan. Det är inte så enkelt i dagens högteknologiska och
            högt krävande arbetsliv.
          </note>
          <note>
            Hade det då funnits en chans att få dels pension, dels lön, skulle
            det gå att hitta en enklare lösning på de frågorna i framtiden.
          </note>
          <note>
            Jag ser fram emot att få en kommentar av herr
          </note>
          <note>
            Klockare. Vi kanske kan få svar på vad regeringen tänker göra
            för att få en lösning för våra ekonomiskt sett sämst ställda pensionärer
            och vad beträffar fritidsfastigheterna.
          </note>
          <note type="speaker">
            Anf. 80 ULLA HOFFMANN (v):
          </note>
          <note>
            Herr talman! Låt mig först konstatera att sjuknärvaron i kammaren
            är hög för tillfället.
          </note>
          <note>
            Under den här debatten ska vi dels debattera nuvarande pensionärer,
            dels blivande pensionärer. Jag ska börja med att lyfta fram en
            i princip årligen återkommande motion från Vänsterpartiet, och
            det är den som handlar om Percy.
          </note>
          <note>
            Det var en man som för många år sedan dristade sig till att ta
            ut sin yrkesskadelivränta som ett engångsbelopp. Det var på den
            tiden som informationen om vad som skulle ske var så otydlig att
            Riksförsäkringsverket efter Percy förtydligade sin information
            till dem som blivit beviljade yrkesskadelivränta och som ansökt
            om att få ta ut den som ett engångsbelopp.
          </note>
          <note>
            Reglerna är nämligen sådana att om man tar ut ett engångsbelopp
            minskas pensionen med motsvarande belopp. Återbetalningsbeloppet
            bestäms utifrån den förväntade medellivslängden. Det leder till
            att den som lever längre tvingas fortsätta betala resten av sitt
            liv, vilket i sin tur leder till att Percy i dag har betalat tillbaka
            mer än 40 000 kr än han fick ut i engångsbelopp.
          </note>
          <note>
            Vänsterpartiet har motionerat om detta i många år.
          </note>
          <note>
            Vi gör det därför att vi tycker att det är så genuint fel att
            ett statligt försäkringssystem tvingar människor att betala mer
            än vad de en gång fått av systemet. Vi kommer att fortsätta att
            väcka motioner till dess det sker en förändring, och det är för
            mig obegripligt att kammarens sex övriga partier tycker att detta
            är rätt och riktigt. Jag vet att Percy har skrivit till flera
            partiledare, som har uttalat sitt stöd för honom. Inte i något
            annat trygghetssystem används denna princip.
          </note>
          <note>
            Om någon som fått studielån avlider avskrivs hela studielånet.
            Om en bidragsberättigad med skuld avlider krävs dödsboet på skuldbeloppet.
          </note>
          <note>
            Vänsterpartiet menar att systemet för återbetalning av livränta
            som växlats in mot kapitalbelopp måste ändras. Inte någon ska
            behöva betala tillbaka mer än vad han eller hon en gång fått ut
            i engångsbelopp. Det är särskilt angeläget eftersom livräntan
            utgår för att täcka individens inkomstförlust på grund av arbetsskada.
            Vi anser att de som är inne i systemet och som "överlevt" medellivslängden
            ska slippa fortsätta att betala och anses som skuldfria - som
            de faktiskt är. Percy har betalat tillbaka 40 000 kr mer än vad
            han häftade i skuld. Eftersom det är få som tar ut engångsbelopp
            tycker vi också att möjligheten att växla in livränta mot ett
            kapitalbelopp ska tas bort.
          </note>
          <note>
            Jag yrkar härmed bifall till reservation 49 under punkt 35, och
            jag hoppas på att ordspråket om att droppen urholkar stenen äger
            sin giltighet även här i riksdagen.
          </note>
          <note>
            Herr talman! Vänsterpartiets kongress i år beslutade att en prioriterad
            fråga för riksdagsgruppen är ett återställande av pensionerna
            till 1990 års värde. Kongressen menade att pensionärerna under
            hela 90-talet har fått bära en tung börda till följd av nedskärningarna
            i den generella välfärden. De har fått känna på försämringar inom
            vård och omsorg. Pensionernas värde har dessutom sänkts med ungefär
            10 % under
          </note>
          <note>
            90-talet därför att prisbasbeloppet inte har följt prisutvecklingen.
            Det hävdas i de utredningar som regeringen har lagt fram att bruttopensionen
            visserligen har minskat realt men att man måste se till nettot.
            Det innebär att man, enligt regeringen, även ska ta hänsyn till
            förbättringar inom skattesystemet, bostadstillägget och pensionstillskottet.
            Pensionärerna har kompenserats för åtstramningarna menar man.
          </note>
          <note>
            De förbättringar som regeringen har genomfört för pensionärer
            under 90-talet har välkomnats av
          </note>
          <note>
            Vänsterpartiet. Vi anser dock inte att dessa förbättringar ska
            betraktas som återställande av pensionen. I
          </note>
          <note>
            stället har det varit välbehövliga standardhöjningar för låginkomstpensionärer
            eller skattesänkningar som har kommit alla skattebetalare till
            del. Vänsterpartiet anser därför att regeringen bör återkomma
            med ett förslag om hur pensionerna bäst återställs till 1990 års
            värde. Eftersom situationen för låginkomstpensionärerna i många
            stycken fortfarande är oacceptabel är det viktigt att denna grupp
            även i fortsättningen kommer i första rummet vad gäller återställande.
          </note>
          <note>
            Jag yrkar därför bifall till reservation 47 under punkt 32.
          </note>
          <note>
            Herr talman! Så till de blivande pensionärerna. En av Vänsterpartiet
            mer illa omtyckt del än de andra i det nya pensionssystemet är
            premiepensionen. Den innebär ett ideologiskt systemskifte där
            vi har gått från ett offentligt sparande i AP-fonderna till att
            var och en av oss ska placera en del av våra pensionspengar hos
            privata kapitalinstitut.
          </note>
          <note>
            Det hävdas ofta att det råder valfrihet vad gäller placering
            av premiepensionen. Det är inte sant. Partierna bakom pensionssystemet
            motverkade aktivt, genom skrivningar i propositioner, placeringar
            i
          </note>
          <note>
            Sjunde AP-fonden, det vill säga den statliga förvaltaren. Vänsterpartiet
            menar att alla måste ha möjlighet att välja bort den spekulation
            och det risktagande som aktiefonder innebär, och vi vill därför
            att Sjunde AP-
          </note>
          <note>
            fonden ska erbjuda en realräntefond som placerar i svenska realräntefonder.
            Vi menar också att alla måste ha möjlighet att få välja fonder
            som tar etiska, moraliska och miljömässiga hänsyn. Det är ju fullständigt
            absurt att vi inte kan välja bort att placera våra pensionspengar
            i fonder som bygger på Miltonimperiets porrindustri. Lika dumt
            är det att den som vill inte kan placera sina premiepensionsmedel
            i ideella fonder. Likaväl som en del av avkastningen går ur systemet
            rakt ned i förvaltarens ficka borde man kunna få välja att placera
            sina medel i ideella fonder där en liten del av avkastningen går
            till ideella ändamål.
          </note>
          <note>
            Herr talman! Det nya pensionssystemet innehåller också en så
            kallad broms, det vill säga räcker inte pensionsavgifterna sänks
            pensionerna. Det är väl inte någon nyhet att Vänsterpartiet inte
            tror på det nya pensionssystemets möjligheter att garantera en
            bra pension till folket. Såsom systemet är konstruerat får pensionärerna
            i det nya systemet ta ett alltför stort ansvar för systemets finansiella
            balans. Vi menar därför att om det visar sig att pensionssystemet
            är underfinansierat bör pensionsavgiften tillfälligt höjas.
          </note>
          <note>
            Vi vill också att det ska finnas en fastlagd gräns för hur stort
            underskott som ska hanteras med avgiftsökningar. Passeras den
            gränsen måste ansvariga politiker ta ställning till hur balans
            i systemet ska uppnås.
          </note>
          <note>
            Herr talman! Jag står självfallet bakom alla
          </note>
          <note>
            Vänsterpartiets reservationer, men jag yrkar bifall endast till
            reservation 49 under punkt 35 och reservation 47 under punkt 32.
          </note>
          <note type="speaker">
            Anf. 81 BO KÖNBERG (fp) replik:
          </note>
          <note>
            Herr talman! Det finns flera punkter i det som
          </note>
          <note>
            Ulla Hoffmann tog upp som jag skulle kunna göra invändningar
            mot, men jag tänkte begränsa mig till den punkt som gäller frågan
            om det var så att de regelförändringar som ägde rum i början på
            90-talet ledde till försämringar av pensionsnivån - försämringar
            som borde innebära att pensionerna återställs, enligt förslagsställarna.
            Jag har förstått att det är en ståndpunkt som Vänsterpartiets
            kongress har fastslagit. Icke desto mindre kan den förstås vara
            fel, och enligt min mening är den direkt felaktig.
          </note>
          <note>
            Det som hände i den stora skattereformen 1990-
          </note>
          <note>
            1991 var bland annat att man skiftade från direkt beskattning
            i riktning mot mera indirekt beskattning.
          </note>
          <note>
            För de personer som hade pensioner utöver garantinivån - låt
            oss säga ungefär hälften av pensionärerna -
          </note>
          <note>
            och de med högre pensioner blev detta kompenserat automatiskt
            med hjälp av de regler som fanns för vad som hände med prisutvecklingen.
            Om man dessutom skulle ha låtit det slå igenom fullt ut, med de
            minskade skatterna vid det tillfället, skulle de pensionärerna
            ha kompenserats två gånger och inte bara en gång.
          </note>
          <note>
            Detta motsvarar ungefär 6 % av de 10 % som det talas om. För
            dem med lägre pensioner ledde det till att man höjde pensionstillskott
            och bostadstillägg i stället. Av dessa 10 % är 60 % en myt. Det
            vore bra om Vänsterpartiet inte fortsatte att sprida den myten.
          </note>
          <note type="speaker">
            Anf. 82 ULLA HOFFMANN (v) replik:
          </note>
          <note>
            Herr talman! De beräkningar som vi gör och det som framfördes
            vid kongressen, vilket flera pensionärsorganisationer står bakom,
            handlar om 10 %. Det är det som vi diskuterar. Jag ska förstås
            kontrollera det som Bo Könberg säger så att vi pratar om rätt
            siffror.
          </note>
          <note>
            När det gäller den kompensation som pensionärerna ska ha fått
            på grund av utebliven uppräkning av basbeloppet vill jag göra
            en jämförelse. Vi har varje år förhandlingar mellan parterna som
            leder till att man får ett påslag på lönen genom kollektivavtalen.
          </note>
          <note>
            Sedan finns det förstås en särskild pott som man kan förhandla
            om.
          </note>
          <note>
            Men tänk vad som skulle hända om regeringen beslutade att det
            årliga påslaget skulle utebli och ersättas med ett matpaket eller
            billigare lunch på ett närliggande ålderdomshem! Inte skulle arbetstagarna
            acceptera det. Det skulle bli en massa strejker, tunnelbanan skulle
            inte fungera och det skulle bli kaos i största allmänhet.
          </note>
          <note>
            När regeringen gör detsamma med pensionärerna händer det egentligen
            inte någonting. Det utbryter inte några strejker när man inte
            räknar upp pensionen som den ska räknas upp och pensionärerna
            i stället erbjuds till exempel ett bostadstillägg.
          </note>
          <note>
            Vår uppfattning är att de förbättringar som har gjorts för pensionärerna
            i form av höjt bostadstillägg och så vidare är bra. Men det har
            man varit tvungen att göra, och det kan inte kompensera ett återställande
            av pensionernas värde.
          </note>
          <note type="speaker">
            Anf. 83 BO KÖNBERG (fp) replik:
          </note>
          <note>
            Herr talman! Jag skulle i likhet med Ulla Hoffmann tycka att
            det var en mindre bra reform om vi sänkte pensionerna och delade
            ut matpaket i stället.
          </note>
          <note>
            Det är en gammal liberal tanke att det är bättre att ha pengar
            så att man kan välja själv, i stället för att få det in natura.
            Den typen av debatter har vi haft några gånger i andra sammanhang,
            men jag ska inte återkomma till dem.
          </note>
          <note>
            Jag har några gånger under årens lopp i diskussionerna om frågan
            om vad som hände i samband med skattereformen upptäckt att det
            uppfattas som krångligt och svårt att ta till sig. Möjligen är
            det lättare att förstå om man tänker sig ett steg till. Låt oss
            anta att vi skulle ta bort hela den direkta beskattningen och
            höja momsen i stället. Då skulle vi, med de regelsystem vi har,
            höja pensionerna med det som detta motsvarar. Frågan är om man
            dessutom borde kompensera pensionärerna en gång till i det sammanhanget.
            Det har de flesta som jag har träffat på, även en del företrädare
            för Vänsterpartiet, hittills inte tyckt vara en rimlig slutsats.
          </note>
          <note type="speaker">
            Anf. 84 ULLA HOFFMANN (v) replik:
          </note>
          <note>
            Herr talman! Det är glädjande. Bo Könberg säger att han delar
            uppfattningen att det är bättre att pensionärerna får pengar än
            att de kompenseras med matpaket eller något liknande. Om vi bara
            kan enas om hur mycket pengar eller hur många procent som pensionärerna
            har förlorat genom att pensionen inte har räknats upp på det sätt
            som den ska, verkar det som om i varje fall Folkpartiet kan stödja
            ett sådant förslag.
          </note>
          <note>
            Jag skulle också vilja säga att vad vi nu pratar om är det som
            har hänt, inte vad vi skulle göra längre fram om vi hade ersatt
            skattesänkningar med momshöjningar och så vidare. Vad vi pratar
            om nu är det som har hänt under 90-talet, när pensionerna urholkades
            genom att pensionerna inte räknades upp med prisbasbeloppet på
            det sätt som de skulle räknas upp.
          </note>
          <note>
            Det är det pensionärerna kräver kompensation för.
          </note>
          <note>
            Jag tycker att det är ett ganska rimligt krav.
          </note>
          <note>
            Som aktiv i förvärvslivet - om man kan kalla det förvärvsliv
            att sitta i riksdagen - skulle jag inte acceptera det som pensionärerna
            har accepterat. Det finns egentligen inte någon som för pensionärernas
            talan i riksdagen. Vi har fått uppdraget av vår kongress att föra
            pensionärernas talan i riksdagen vad gäller återställande av pensionerna.
          </note>
          <note type="speaker">
            Anf. 85 BIRGITTA CARLSSON (c):
          </note>
          <note>
            Herr talman! Ekonomisk trygghet vid ålderdom -
          </note>
          <note>
            är det en självklarhet för alla i Sverige i dag?
          </note>
          <note>
            Vi i Centerpartiet tycker inte att man kan svara ja på den frågan.
            Vi har fortfarande alltför många pensionärer som inte får sin
            pension att räcka hela månaden. Många av de äldre pensionärerna,
            i synnerhet äldre kvinnor, har en mycket låg pension, eftersom
            de inte har haft samma möjlighet som de nya pensionärerna att
            spara ihop till sin egen pension.
          </note>
          <note>
            Därför har vi ett förslag som innebär att de med lägst pension
            ska få ekonomisk förstärkning. Vi vill börja med att höja garantipensionen
            med 1 500 kr, och dessutom vill vi i vårt skatteförslag ge en
            skatterabatt till alla under den här mandatperioden på
          </note>
          <note>
            10 000 kr. Detta innebär att alla pensionärer får bättre ekonomi
            med Centerpartiets förslag. Skatterabatten motsvarar ett grundavdrag
            på ca 30 000 kr. Denna skatterabatt har betydelse när alla pensionärer
            från
          </note>
          <note>
            2003 får betala skatt på sin pension. Vi anser att det är viktigt
            att pensionärerna med låga pensioner får behålla en större del
            av sin pension.
          </note>
          <note>
            Verklig ekonomisk trygghet innebär att man kan leva av sin lön
            eller av sin pension och inte som i dag vara i så stort behov
            av riktade stöd och bidrag som man måste söka för att erhålla.
          </note>
          <note>
            Herr talman! Varje människa ska garanteras att åldras med bibehållen
            värdighet. De äldre ska garanteras ekonomisk trygghet. Kommunala
            taxor och avgifter måste vara rimliga. Ingen ska på grund av kommunens
            avgiftssystem tvingas söka socialbidrag.
          </note>
          <note>
            Regeringens och riksdagens majoritetsbeslut om införande av maxtaxa
            har i ett stort antal kommuner fått till följd att människor inte
            klarar sin egen försörjning. Dessutom finns juridiska oklarheter.
            Därför har Centerpartiet föreslagit att regeringen snarast utvärderar
            konsekvenserna av den införda maxtaxereformen.
          </note>
          <note>
            Herr talman! God livskvalitet är något som borde vara en självklarhet
            - men stämmer det? Vi i Centerpartiet anser att om detta ska bli
            verklighet ska ord som delaktighet, självförverkligande, oberoende,
            värdighet och trygghet vara vägledande i äldrepolitiken.
          </note>
          <note>
            Det är viktigt att åldrande personer kan känna trygghet inför
            sin framtid, att de erbjuds äldrevård och omsorg av god kvalitet
            och att de alltid möts med stor respekt och värdighet. Det är
            nödvändigt att öppna upp för nytänkande om hur äldrevård och omsorg
            ska organiseras på bästa sätt för att detta ska bli möjligt.
          </note>
          <note>
            De äldres livsvillkor och behov varierar. Därför vill vi skapa
            verkliga förutsättningar för att de äldres vård och omsorg ska
            kunna drivas utifrån ett individbaserat förhållningssätt, där
            utgångspunkten är den enskildes behov och önskningar. Den stora
            utmaningen för äldrevård och omsorg är att på ett bra sätt klara
            det snabbt växande antalet äldre, där även många kommer att ha
            en annan kulturell bakgrund.
          </note>
          <note>
            Ett problem som närmar sig är att det redan i dag finns svårigheter
            att rekrytera, kompetensutveckla och behålla personal. Detta äventyrar
            möjligheterna till en kvalitetssäker äldrevård och omsorg i framtiden.
          </note>
          <note>
            Pensionärernas livsvillkor och behov varierar, och därför kan
            vi inte betrakta pensionärskollektivet som en homogen samhällsgrupp.
            De är inte en grupp individer som enbart är i behov av vård och
            omsorg, utan i högsta grad människor som tillför mycket till samhällets
            utveckling och vilkas livserfarenhet är en stor resurs.
          </note>
          <note>
            Centerpartiet anser att äldre ska ges möjlighet till aktivt deltagande
            i samhällslivet. Både kommuner och landsting bör ha ett intresse
            av ett väl utvecklat samarbete med pensionärsorganisationerna,
            detta för att tidigt få ta del av synpunkter och idéer för att
            utveckla verksamheter bättre. Här spelar de lokala pensionärsråden
            en viktig roll. Deras kunskap och engagemang bör komma in i ett
            tidigt skede av beslutsprocessen.
          </note>
          <note>
            De äldre besitter viktiga erfarenheter och kunskaper som samhället
            behöver. För att vi ska kunna ta del av denna kunskap krävs att
            de äldre tillåts att vara delaktiga i samhällsplaneringen.
          </note>
          <note>
            Om fler äldre ska kunna klara sig på egen hand, även när hälsan
            sviktar, är det också viktigt att det finns grundläggande service
            som goda kommunikationer genom anpassad kollektivtrafik samt tillgänglig
            post, bank och apotek.
          </note>
          <note>
            Att kunna bo kvar i det egna boendet är en annan viktig trygghetsfråga.
            För att detta ska vara möjligt krävs att man bygger fler bostäder
            som är anpassade för äldre. För de äldre som har bostad inom den
            kommunala omsorgen ska det finnas möjligheter till samboende.
            Gifta par ska inte tvingas flytta isär på grund av att de inte
            klarar att bo i eget boende. Ett värdefullt komplement till det
            övriga boendet är seniorboende till vilket man kan flytta om man
            önskar sällskap eller närservice.
          </note>
          <note>
            Fru talman! Ekonomin har försämrats i många av våra kommuner.
            Samtidigt ökar andelen äldre i väldigt många kommuner. Detta har
            lett till att hemtjänsten har utvecklats från allmän hemservice
            till i första hand omvårdnadsinsatser, där en begränsning försvårar
            för många äldre människor.
          </note>
          <note>
            Många pensionärshushåll som inte får hemtjänst är ändå i behov
            av service som till exempel hjälp med grundlig städning, med fönsterputsning,
            kanske med gräsklippning - i den här årstiden tänker vi mer på
            att skotta snö - eller med att handla. En generell välfärdspolitik
            med ökade möjligheter till service i hemmet kommer på sikt att
            leda till att färre pensionärer behöver anhålla om kommunens hemtjänst.
          </note>
          <note>
            Centerpartiet har tidigare lagt fram förslag i riksdagen om att
            utveckla hemservicesektorn för äldre.
          </note>
          <note>
            Vårt förslag är ett system med hemservicecheckar för pensionärshushåll.
            Detta förslag innebär ett system som ska omfatta alla pensionärshushåll
            och ska gälla för alla normalt förekommande tjänster i hemmet.
          </note>
          <note>
            Genom vårt förslag kan pensionärshushåll som är i behov av hjälp
            lättare erhålla hjälp.
          </note>
          <note>
            Systemet med hemservicecheckar bidrar till ökad livskvalitet
            genom en känsla av trygghet i det egna hemmet och en tillfredsställelse
            över att arbetsuppgifter man inte själv klarar av blir gjorda
            och att man får tid över med sina anhöriga.
          </note>
          <note>
            Fru talman! Vi lever allt längre och är allt friskare. 17 % av
            svenskarna som går i pension har minst en förälder kvar i livet,
            och i dag är drygt 1 ½ miljon människor över 65 år. Om ett par
            decennier är var fjärde invånare ålderspensionär. Många 65-åringar
            kan se fram emot ett friskt, rikt och aktivt liv i 20-25
          </note>
          <note>
            år. Samtidigt är det alltfler människor som inte orkar arbeta
            fram till ålderspensionen. Antalet förtidspensioneringar ökar,
            och detta tyder på ett allt tuffare arbetsliv utan makt och inflytande.
            Arbetslivet måste bli flexibelt. Det måste göras insatser för
            att förändra attityder till äldre på arbetsmarknaden. Människor
            måste ges förutsättningar att orka arbeta till pensioneringen.
            Kontinuerlig vidareutbildning och ökad flexibilitet i arbetslivet
            är två nödvändiga åtgärder. Dessutom behöver ändringar göras som
            undanröjer de extra kostnader som arbetsgivaren får när man anställer
            äldre arbetskraft.
          </note>
          <note>
            Fru talman! Genom att Centerpartiets förslag inom detta område
            har budgetpåverkan har de redan avslagits vid behandling tidigare
            här i riksdagen.
          </note>
          <note>
            Därför yrkar vi bifall till reservation 51.
          </note>
          <note>
            Eftersom detta är sista debatten här i kammaren för i år som
            jag kommer att delta i vill jag tacka vår fantastiska kanslipersonal
            med Karin Laan i spetsen.
          </note>
          <note>
            Tack också alla trevliga ledamöter i utskottet och kammarkansliet!
          </note>
          <note type="speaker">
            Anf. 86 KERSTIN-MARIA STALIN (mp):
          </note>
          <note>
            Fru talman! Jag vill börja med att be om ursäkt till stenograferna
            eftersom jag inte har något manuskript.
          </note>
          <note>
            Jag har så svårt att skriva det och har svårt att tala efter
            det. Så ni får fråga om det är någonting som är oklart.
          </note>
          <note>
            Jag är en lycklig kvinna. Jag är född 1937. Det betyder att jag
            får räkna mina 15 bästa år. Jag slipper premiepension. Jag är
            tjänsteman, så jag får ATP. Ett tag var jag olycklig, eftersom
            jag är änka och gick miste om hälften av min änkepension. Det
            är återställt nu. Jag har ingen glädje av det, eftersom jag är
            pensionär, men jag gläds med de änkor som fortfarande har glädje
            av det. Och än så länge finns det pengar till pension.
          </note>
          <note>
            Jag tänker på den hyllning av pensionssystemet som var för en
            liten stund sedan när det gäller de här principerna. Man säger
            att varje krona du tjänar går till pension, men då talar man inte
            om att varje krona du inte tjänar ger avdrag. Och så var det principen
            att pensionerna ska följa den ekonomiska utvecklingen.
          </note>
          <note>
            Det kan inte vara riktigt att det, om det går åt pipsvängen med
            ekonomin, är pensionärerna som ska betala i och med den automatiska
            balanseringen. Då måste det ske någon annan förändring genom riksdagen.
          </note>
          <note>
            Jag är orolig för pensionen. Jag är orolig för våra barn, och
            jag är orolig för hur det ska gå och om pengarna kommer att räcka.
            Jag är orolig för det här med IT-utvecklingen. Vi hade en vision
            om 2005. Vi skulle hämta hem rationaliseringspotentialen ganska
            tidigt. Man har börjat spara utan att försäkringskassepersonalen
            ännu har fått någon rationalisering.
          </note>
          <note>
            Det är väldigt svårt att göra någonting åt den här stora kolossen,
            men vi kanske ändå kan förändra lite grann i premiepensionssystemet.
            Det går kanske att göra förbättringar i detta glitter. Vilken
            reklam var det inte i början om att man skulle satsa och spela
            på börsen! Det minsta man skulle kunna begära är att det åtminstone
            finns etiska regler.
          </note>
          <note>
            Man säger att många har etiska regler, men då handlar det faktiskt
            bara om alkohol, tobak och vapen. Jag har varit lite imponerad
            av Sjunde AP-
          </note>
          <note>
            fonden, som administrerar premiesparfonden. Tidigare har Bancos
            Etiska Globalfond, som är utanför premiepensionssystemet, varit
            den som har haft bäst etiska regler. Man har avstått från att
            investera i bolag som diskriminerar på grund av kön, ras eller
            religion eller på grund av att man är ansluten till en fackförening,
            och man vill inte investera i företag som inte tar internationell
            miljöhänsyn.
          </note>
          <note>
            Sjunde AP-fonden tog efter och försökte likna den här Bancofonden
            så gott det gick. Det tycker jag var väldigt bra. Nu har det tyvärr
            ganska nyligen varit en skandal där också. Det har visat sig att
            man har stött företag med vapenexport, men jag hoppas att man
            skärper sig. Då är det viktigt att man, om man nu har valt ett
            annat sätt att placera sina pengar, ska få ändra sig och välja
            premiesparfonden. Så får man inte göra nu.
          </note>
          <note>
            Jag vill yrka bifall till reservation 81 om krav på etiska aspekter.
            Det ska finnas med redan i katalogen, så att man inte ska behöva
            ringa runt och fråga och leta reda på det själv som försäkringstagare.
            Och jag stöder också reservation 82 om ideella fonder.
          </note>
          <note>
            Många tycker att det skulle vara skönt att placera kapital så
            att man kan bidra till positiva samhällseffekter, till exempel
            genom stöd till Svenska naturskyddsföreningen, Röda korset och
            Världsnaturfonden. Men det går inte nu, eftersom det finns en
            lag som säger att det här inte bidrar tillräckligt mycket till
            pensionssystemet. Vi har haft diskussioner om det här i kammaren
            förut, och den första gången jag hade den diskussionen verkade
            det inte som motståndet var så stort mot den här inte så stora
            lagändringen, så en sådan skulle jag önska. Jag yrkar alltså bifall
            till reservationerna 81 och 82.
          </note>
          <note>
            Sedan vädjar jag också till Lennart Klockare om det här med flexibel
            pensionstid, att vi kan fortsätta att diskutera det.
          </note>
          <note>
            När det gäller nya valet och motionstiden vill jag påpeka att
            jag missade att motionera om delad pensionsrätt, även pensionsrätt
            vid studier.
          </note>
          <note>
            Jag vill avsluta med att önska en god jul, även till fru talman!
          </note>
          <note type="speaker">
            Anf. 87 LENNART KLOCKARE (s):
          </note>
          <note>
            Fru talman! Jag vill börja med att yrka bifall till förslaget
            i betänkandet och avslag på samtliga reservationer så att jag
            inte glömmer det.
          </note>
          <note>
            Vi debatterar nu ett oerhört intressant och viktigt område som
            berör våra äldre. Det handlar om utgiftsområde 11 och pensionärerna.
            Från 2003 träder den nya pensionsreformen i kraft. De som är födda
            1938
          </note>
          <note>
            fyller då 65 år och kan få garantipension. I samband med det
            kommer utgifterna för området att öka kraftigt. Garantipensionen
            ersätter då folkpensionen, pensionstillskottet och det särskilda
            grundavdraget.
          </note>
          <note>
            Garantipensionen blir beskattad. Det innebär att alla kommer
            att få en högre pension nästa år än vad de har innevarande år,
            eftersom gränsen går vid 34 % skatt och det hade ingen vad vi
            har förstått. Det innebär också en ganska väsentlig uppräkning
            för nästa år.
          </note>
          <note>
            Det tycker jag är bra.
          </note>
          <note>
            Ett nytt förmånsslag, äldreförsörjningsstödet, tillförs också
            utgiftsområdet. Med allt detta har vi nu i
          </note>
          <note>
            Sverige ett modernt och stabilt pensionssystem som automatiskt
            följer den ekonomiska och demografiska utvecklingen.
          </note>
          <note>
            Det nya pensionssystemet med livsinkomstprincipen ger större
            möjligheter för den enskilda individen att påverka storleken på
            den framtida pensionen. Men det ställer krav på att människor
            tidigt i livet tar till sig denna kunskap och har med den i sin
            planering.
          </note>
          <note>
            Det årliga pensionsbeskedet kan vara till hjälp. Jag sätter också
            tilltro till den Internetbaserade informationstjänst som man nu
            arbetar med. Den ska kunna sammanställa de olika pensioner som
            vi har och som i framtiden kommer att komma från olika håll. Riksförsäkringsverket,
            Premiepensionsmyndigheten och
          </note>
          <note>
            Försäkringsförbundet har uppgiften att i samverkan ta fram ett
            system till 2004.
          </note>
          <note>
            Fru talman! Inkomstprövningen av folkpensionsdelen för änkor
            avskaffas från årsskiftet. Det tycker jag känns bra. Vi har rett
            ut den belastning vi fick med oss i bagaget 1994. Nu har vi tagit
            bort den inkomstprövning som vi gjorde i saneringssyfte.
          </note>
          <note>
            Vi gör också förbättringar i omställningspensionen. Vi förlänger
            den från sex till tio månader för dem som inte har underåriga
            barn. För familjer med barn mellan 12 och 18 år förlängs den från
            6 till 22
          </note>
          <note>
            månader. År 2005 ska vi förlänga den ytterligare med två månader
            för båda dessa grupper.
          </note>
          <note>
            De insatser vi gjorde under 90-talet påverkade också pensionärerna.
            Åtgärder vidtogs dock för att skydda de sämst ställda pensionärerna
            genom förbättringar i bostadstillägget, skattereduktioner och
            höjning av pensionstillskott. Det var glädjande att vi kunde räkna
            upp pensionerna fullt ut från 1999. Det gjorde vi ett år tidigare
            än vad man trodde var möjligt. Regeringen gjorde ett bra arbete.
            Därför klarade vi att göra det då.
          </note>
          <note>
            Skattereduktionen har fortsatt och förbättrats under året. Det
            känns väldigt bra. Under 90-talet förbättrade pensionärerna som
            grupp sin inkomststandard i jämförelse med övriga. Vi kan även
            notera att ATP:n från och med innevarande år följsamhetsindexeras,
            vilket innebär att den räknas upp mer än om vi skulle ha använt
            den gamla modellen med bara prisökningarna.
          </note>
          <note>
            Fru talman! Jag ska kommentera några motioner med anknytning
            till anslaget och avsluta med några motioner med anledning av
            pensionssystemet.
          </note>
          <note>
            Jag vill börja med den motion som gör mig mest överraskad. I
            motion 353 föreslår Centerpartiet att bostadstillägget ska sänkas
            från 4 500 till 4 000 kr.
          </note>
          <note>
            Dessutom ska kompensationen sänkas från 91 % i dag till 80 %.
            Det drabbar naturligtvis framför allt kvinnor. Det handlar om
            kvinnor som haft låga inkomster. De har till exempel jobbat hemma
            i det egna jordbruket och skött barn. Inkomsterna har kanske gått
            till mannen. För den gruppen vill Centerpartiet försämra bostadstillägget
            med 895 kr i månaden. Jag tycker att det är väldigt anmärkningsvärt.
            Birgitta
          </note>
          <note>
            Carlsson sade i sitt anförande att de vill höja garantipensionen
            med 1 500 kr från nästa år. Det blir en höjning med 125 kr i månaden
            och totalt en förlust för kvinnan i fråga med 770 kr. Det känns
            inte trevligt att vi ska sätta åt de kvinnor som har haft det
            svårast och de lägsta inkomsterna.
          </note>
          <note>
            Jag ser lite allvarligt på Centerpartiets förslag att höja garantipensionen.
            Det är ju så, Birgitta Carlsson, att detta ligger inom den överenskommelse
            som vi har om pensionssystemet. Vi har bestämt vilka procentsatser
            som ska räknas upp för garantipension. Jag hoppas att det är en
            engångsföreteelse. Som vi har sagt många gånger från denna talarstol
            ska vi vårda pensionsöverenskommelsen. Så länge vi gör det kommer
            vi att ha ett bra pensionssystem för framtiden.
          </note>
          <note>
            Fru talman! Det finns motioner som berör Sjunde
          </note>
          <note>
            AP-fonden och Premiesparfonden. Motionärerna yrkar att man ska
            kunna göra återval till Sjunde AP-
          </note>
          <note>
            fondens premiesparfond. Sakligt sett skulle det väl inte finnas
            något hinder med hänsyn till den förändring av Premiesparfonden
            som har skett. Från att ha haft en utgångspunkt med statspapper,
            som jag kallar det, obligationer och annat, har den gått till
            att se ut i stort sett som vilken annan fond som helst. Därför
            skulle man möjligen kunna förändra det förhållningssätt som gäller
            i dag.
          </note>
          <note>
            Men detta är också en överenskommelse mellan de fem partier som
            står bakom pensionsöverenskommelsen. För att vi ska kunna göra
            någon ändring på denna punkt måste vi vara överens. Dit har vi
            inte nått, men genomförandegruppen kanske kommer att fortsätta
            att föra samtal kring frågan. Vi får se vart det leder.
          </note>
          <note>
            Klockan har gått. Jag stannar där fast jag hade mycket kvar.
          </note>
          <note type="speaker">
            Anf. 88 BO KÖNBERG (fp) replik:
          </note>
          <note>
            Fru talman! Jag skulle vilja ta upp frågan om änkepensionerna.
            Lennart Klockare sade att det är bra att det blir en förändring,
            det vill säga att den stora försämring för många änkor som har
            pågått under fem år skulle tas bort från den 1 januari. Lennart
          </note>
          <note>
            Klockare har ju i många år försvarat försämringen från den talarstol
            han står i just nu.
          </note>
          <note>
            I mitt anförande påstod jag att Socialdemokraterna inte ville
            göra den förbättring som nu äger rum genom att man tar bort de
            regler som funnits de senaste åren. Det framgick inte riktigt
            vad Lennart
          </note>
          <note>
            Klockare hade för uppfattning, men jag tycker att det vore bra
            om det kunde redas ut en gång för alla. Visst är det så, Lennart
            Klockare, att om regeringen hade lyckats få med sig något eller
            ett par partier och fått en majoritet så hade man hållit fast
            vid försämringen hur länge som helst?
          </note>
          <note>
            Anf. 89 LENNART KLOCKARE (s)
          </note>
          <note>
            replik:
          </note>
          <note>
            Fru talman! Bo Könberg, jag sade i mitt anförande att vi nu har
            återställt den ekonomi som Sverige verkligen är i behov av. Det
            har inneburit att vi under resans gång har återställt den ena
            förmånen efter den andra som vi så sorgligt och tragiskt tidigare
            har fått försämra efter de borgerliga regeringsåren.
          </note>
          <note>
            Det känns bra att veta att vi har kunnat skydda de sämst ställda
            i samhället. Vi har också tagit bort inkomstprövningen av änkepensionen
            för de änkor som hade folkpension. Bo Könberg som är en kunnig
            man på pensionsområdet vet också att vi har inkomstprövat den
            mot folkpensionen. Men folkpensionen finns inte kvar. Om vi skulle
            ha haft inkomstprövningen kvar hade vi fått konstruera och hitta
            på något nytt.
          </note>
          <note>
            Men vi har rett ut ekonomin, och därför har vi också sett till
            att vi kan ta bort den inkomstprövning som nu finns.
          </note>
          <note type="speaker">
            Anf. 90 BO KÖNBERG (fp) replik:
          </note>
          <note>
            Fru talman! Mitt påstående var skarpare än så.
          </note>
          <note>
            Mitt påstående var att svensk socialdemokrati inte hade gjort
            denna återställning om man inte hade varit tvungen att göra det.
            Det är det som jag påstår. Man gjorde allt som man kunde för att
            få partier att ställa upp bakom det hela. Man misslyckades, och
            nu försöker man att ta åt sig äran av att man nu återställer detta.
          </note>
          <note>
            Det handlar alltså inte om den stora sanering som måste äga rum
            under 90-talet efter den enorma lågkonjukturen i början av detta
            decennium och att man från socialdemokratiskt håll nu äntligen
            kan återställa detta, utan det handlar om att man har tvingats
            att återställa detta.
          </note>
          <note>
            Anf. 91 LENNART KLOCKARE (s)
          </note>
          <note>
            replik:
          </note>
          <note>
            Fru talman! Nej, jag delar inte Bo Könbergs uppfattning om att
            man skulle ha tvingats till detta. Om regeringen hade ansett sig
            tvingad att lägga fram ett förslag hade man väl i så fall fått
            göra det. Sedan är frågan om det hade gått igenom riksdagen. Men
            eftersom regeringen inte har lagt fram något förslag om att behålla
            inkomstprövningen av änkepensionen har man också fattat ett beslut
            om att ta bort den. Det är precis det som har hänt.
          </note>
          <note>
            Jag tycker att vi har kommit till den ståndpunkten att de änkor
            som förlorade en del pengar inte behöver göra det i framtiden.
          </note>
          <note>
            Jag vill också säga att det var många andra grupper i samhället
            som också gick miste om ersättningar i form av sjukpenning, föräldrapenning,
            a-kassa och mycket annat. Även pensionärerna drabbades av hur
            ekonomin hade skötts. Jag kanske får anledning att återkomma till
            det.
          </note>
          <note>
            Men jag tycker att det känns bra nu. Det är nästan så att det
            spritter i mig när jag känner att Sverige är på rätt väg och att
            människorna kan återfå en framtidstro därför att vi har ett välfärdssystem
            som fungerar alldeles utmärkt.
          </note>
          <note type="speaker">
            Anf. 92 ANITA SIDÉN (m) replik:
          </note>
          <note>
            Fru talman! Det är viktigt att skydda de sämst ställda pensionärerna
            och forma politiken efter människorna. Utvecklingen av den nya
            pensionen måste naturligtvis följas noggrant.
          </note>
          <note>
            Riksförsäkringsverket har i sina räkneexempel utgått från oförändrade
            kommunalskatter nästa år. Men enligt Finansdepartementet kommer
            kommunalskatten att öka med i genomsnitt 66 öre under kommande
            år. Och en del regioner höjer mer än så, ända upp mot
          </note>
          <note>
            1:80 har jag sett uppgifter om i olika sammanhang.
          </note>
          <note>
            Är inte detta motsägelsefullt och oroande för våra pensionärer,
            Lennart Klockare?
          </note>
          <note>
            Anf. 93 LENNART KLOCKARE (s)
          </note>
          <note>
            replik:
          </note>
          <note>
            Fru talman! Våra pensionärer kan verkligen se framtiden an med
            tillförsikt när det gäller förändringarna i det nya pensionssystemet,
            med den uppräkning som nu har skett och kommer att ske under kommande
            år, med den följsamhetsindexering som vi har och med ett bostadstillägg
            som gör att i huvudsak de kvinnor som har de lägsta inkomsterna
            får ett värdigt boende och har möjlighet att leva ett aktivt liv.
            Jag tycker att pensionärerna är en grupp som kan se framtiden
            an med tillförsikt och känna stolthet över att vi har ett fantastiskt
            bra pensionssystem som gör att de också kan veta att det är ett
            stabilt system för deras barn och barnbarn i och med den automatiska
            balanseringen som Bo Könberg nämnde här. Det ger dem trygghet
            för framtiden.
          </note>
          <note type="speaker">
            Anf. 94 ANITA SIDÉN (m) replik:
          </note>
          <note>
            Fru talman! Jag är inte säker på att alla pensionärer delar Lennart
            Klockares uppfattning. Pensionärer som har låg pension och bor
            i kommuner med låg skatt får den största höjningen av sin pension
            nästa år, och det är väl bra. Men skatten på el har under en tioårsperiod
            ökat med 158 %, och småhusägare är storkonsumenter av el jämfört
            med dem som bor i lägenhet. Många äldre bor i äldre villor som
            drar mer energi för att värmas upp, och många äldre behöver ha
            det varmt omkring sig. Äldre behöver också mer belysning. Till
            detta kommer fastighetsskatten, som jag nämnde i mitt anförande.
            Kom nu inte och säg som Bosse Ringholm att äldre ska belåna sina
            hus för att klara sin ekonomi. De äldre har avstått från en hel
            del saker för att få det bra på sin ålderdom, och de har gjort
            allt för att göra sig skuldfria för att ekonomiskt klara av att
            bo kvar i sina hus. En viss minister har sagt att den som är satt
            i skuld är inte fri. Lennart
          </note>
          <note>
            Klockare, borde det inte gälla de äldre också?
          </note>
          <note>
            Anf. 95 LENNART KLOCKARE (s)
          </note>
          <note>
            replik:
          </note>
          <note>
            Fru talman! Om jag kunde styra över elpriset skulle jag vara
            glad över det eftersom jag bor där uppe där det är lite kallare
            än i många andra delar av landet. Nu är det inte så. Vi har haft
            en sommar med sol och glädje men lite regn. Nu får vi kanske betala
            för det i form av ett högre elpris.
          </note>
          <note>
            Jag vill säga till Anita Sidén att de äldre och de som har låga
            inkomster med det bostadstillägg som vi har också får möjligheter.
            Om hyran och övriga boendekostnader ökar kommer de att ha möjligheter
            att få det särskilda bostadstillägget om de kommer under den skäliga
            levnadsnivån, som det heter.
          </note>
          <note>
            Fastighetsskatten hade jag inte tänkt blanda in i denna diskussion.
            Ofta när man talar om fastighetsskatten är det mycket jämmer och
            elände. Men dessa pengar används till mycket positivt. Det är
            väldigt sällan som de som talar om fastighetsskatten nämner någonting
            om begränsningsregeln. Det tycker jag är en del i detta. Jag har
            inte tänkt kommentera fastighetsskatten mer i det avseendet i
            alla fall.
          </note>
          <note>
            Om man tittar på det som har gjorts och de utredningar som har
            gjorts ser man att pensionärerna har klarat sig bättre än många
            andra grupper i samhället.
          </note>
          <note>
            Det har faktiskt PRO och SPF gjort en stor utredning om, från
            1989 fram till 2000, där man på punkt efter punkt redovisar de
            försämringar och de förbättringar som har gjorts. Jag har talat
            med dem, och de tycker att man har fått ut ungefär det som man
            vill. Man vill alltid ha mer. Men man var nöjd med det som regeringen
            har åstadkommit.
          </note>
          <note type="speaker">
            Anf. 96 KENNETH LANTZ (kd) replik:
          </note>
          <note>
            Fru talman! Jag skulle gärna ta en debatt med herr
          </note>
          <note>
            Klockare om begränsningsregeln. Men det är inte därför som vi
            är samlade här i dag.
          </note>
          <note>
            Liksom Bo Könberg tänkte jag ställa en fråga med anledning av
            Lennart Klockares glädje och nästan glädjefnatt över änkepensionens
            återställande. Men varför fick kristdemokrater, folkpartister
            och moderater inte ert stöd för detta redan förra året? Då hade
            vi kunnat återställa den och skapat denna glädje redan för ett
            år sedan eller för två år sedan.
          </note>
          <note>
            Jag vill ställa ytterligare en fråga: Vad är skälet till att
            omställningspensionen successivt ska höjas på detta sätt? Vi har
            tidigare haft tolv månader. Sedan blev det sex månader. Nu ska
            vi lära oss, eller vad är syftet med denna modell att inte gå
            upp till tolv månader direkt? Vi tycker att det hade varit mer
            smakfullt att få tolv månaders omställningspension omgående.
          </note>
          <note>
            Anf. 97 LENNART KLOCKARE (s)
          </note>
          <note>
            replik:
          </note>
          <note>
            Fru talman! Jag blir kanske inte förvånad över
          </note>
          <note>
            Kenneth Lantz frågor om varför man inte fick stöd för ett år
            sedan eller för två år sedan eller ännu tidigare och om varför
            man inte har förbättrat omställningspensionen tidigare.
          </note>
          <note>
            Kenneth Lantz, ni satt i den borgerliga regeringen som såg till
            att det inte fanns pengar till utgifterna för det som ni hade
            lovat och genomförde.
          </note>
          <note>
            Vi har sanerat, och vi har också infört nya reformer och återställt
            gamla i takt med att ekonomin tillåter.
          </note>
          <note>
            Kenneth Lantz raljerade lite grann i talarstolen om vad 800 miljoner
            kronor är för någonting. Det tycker
          </note>
          <note>
            Kenneth Lantz är lite, jag tycker att det är en ganska ansenlig
            summa med tanke på att vi nu tar bort inkomstprövningen för änkorna.
          </note>
          <note type="speaker">
            Anf. 98 KENNETH LANTZ (kd) replik:
          </note>
          <note>
            Fru talman! 800 miljoner är en ansenlig summa, det ifrågasätter
            jag inte, och det gjorde jag inte i mitt anförande heller. Men
            det var faktiskt enskilda människor som fick bära ansvaret, och
            jag reagerade skarpt över att det just skulle drabba änkorna.
          </note>
          <note>
            Lennart Klockare känner till att det ekonomiska resultatet har
            en påtaglig eftersläpning. Vad den borgerliga regeringen gjorde
            hade den skäl till att göra med anledning av hur det såg ut i
            början av 90-talet.
          </note>
          <note>
            Det var ett antal människor som blev arbetslösa, tusentals, dagligen.
            Det fick sina konsekvenser.
          </note>
          <note>
            Men jag tänker ställa ytterligare en fråga som jag inte fick
            svar på tidigare, och det är: När kan vi se något förslag på de
            flexiblare pensioneringsmöjligheterna, som utskottet faktiskt
            skriver positivt om?
          </note>
          <note>
            När får vi något konkret förslag med anledning av det ställningstagande
            som utskottet ändå gjort?
          </note>
          <note>
            Anf. 99 LENNART KLOCKARE (s)
          </note>
          <note>
            replik:
          </note>
          <note>
            Fru talman! Äntligen en fråga som är framåtsyftande, och det
            tycker jag är väldigt bra.
          </note>
          <note>
            Beträffande möjligheterna att använda pensionssystemet flexibelt
            ger det nya pensionssystemet, som
          </note>
          <note>
            Kenneth Lantz mycket väl vet, en möjlighet att välja när man
            vill gå i pension - mellan 61 och 70 år. Man får jobba längre
            om man vill. Jag konstaterade just att talmannens mor fortfarande
            är aktiv i arbetsliv, och hon har kommit upp i en ansenlig ålder.
            Den möjligheten finns alltid.
          </note>
          <note>
            Man kan på ett bra sätt kombinera, vilket också
          </note>
          <note>
            Kenneth Lantz tar upp, det så att man tar ut lite grann av sin
            pension från 61 och är kvar i arbetslivet efter
          </note>
          <note>
            65 års ålder. Varje krona som man tjänar under den tiden ger
            också pensionsrätt. Det gör att man kan trappa ned men vara en
            resurs i samhället, vilket jag tycker är jätteviktigt.
          </note>
          <note>
            Vi är två ledamöter från kammaren som sitter i en utredning,
            som det hänvisas till i betänkandet, som tittar på frågan. Vi
            vill undanröja hindren som i dag gör att det är svårare för en
            arbetsgivare att anställa äldre arbetskraft, det kanske blir dyrare.
            Sådana frågor vill vi lyfta upp på bordet och se vad vi kan göra
            för att människor ska få vara kvar i arbetslivet om de vill, och
            jag betonar: om de vill. Jag skulle vilja uttrycka det på det
            sätt som jag gjort ett antal gånger tidigare: Jag tycker att det
            är en rättighet att jag, om jag har en arbetsförmåga, ska få använda
            den om jag vill. Man ska inte därför vara förbjuden att vara med
            i arbetslivet, utan det här är positiva saker.
          </note>
          <note>
            Anf. 100 BIRGITTA CARLSSON (c)
          </note>
          <note>
            replik:
          </note>
          <note>
            Fru talman! Först vill jag säga att jag delar Lennart Klockares
            beskrivning att det är viktigt att vi har en bred uppgörelse inom
            det här området. Det är ändå fem partier som står bakom.
          </note>
          <note>
            Sedan kan jag inte hålla med om att vi skulle ha svikit den uppgörelsen.
            Under många års tid har
          </note>
          <note>
            Centerpartiet föreslagit en höjning av pensionstillskottet, alltså
            att man höjer golvet i pensionssystemet för att de med lägsta
            pensioner skulle få det bättre.
          </note>
          <note>
            Därför är det ganska logiskt att vi fortsätter att jobba för
            dem som har det sämst, alltså de som går in i det nya systemet
            men ändå ligger på den lägsta nivån. Vi gör inte den bedömningen
            att vi på något sätt sviker den uppgörelsen. Vi har givetvis diskuterat
            med vårt folk som satt med när pensionsreformen genomfördes.
          </note>
          <note>
            Lennart Klockare tar ett skräckexempel där han menar att vi skulle
            försämra för alla kvinnor som bott på landet och inte haft någon
            inkomst. Jag delar inte den uppfattningen. Vi vill ju höja garantinivån.
            Det är en del i förslaget. Vi vill också genom det skatteförslag
            som vi lagt fram förbättra för pensionärerna. Vi ger en skatterabatt
            på 10 000 kr. Det gör att varenda pensionär får det bättre genom
            vårt förslag än vad de får enligt regeringens förslag. Den som
            får minst får
          </note>
          <note>
            140 kr i månaden, den som får mest får över 500 kr i månaden.
          </note>
          <note>
            Jag tror att det är betydligt fler pensionärer som gärna vill
            leva av sin pension i stället för att vara beroende av att söka
            bidrag för att klara sitt uppehälle. Dessutom är det ganska jobbigt
            och besvärligt för många pensionärer att ständigt och jämnt -
            hyresnivåerna förändras ju också - söka på nytt. Jag vet för jag
            har en mamma som befinner sig just i den situationen.
          </note>
          <note>
            Ett annat förslag som vi har lagt fram och som är bra för pensionärerna
            är systemet med hemservicecheckar. De skulle därmed få en hjälp
            som skulle vara av stor nytta för pensionärerna men som inte kostar
            någonting.
          </note>
          <note>
            Anf. 101 LENNART KLOCKARE (s)
          </note>
          <note>
            replik:
          </note>
          <note>
            Fru talman! Det är riktigt, som Birgitta Carlsson säger, att
            ni år efter år har motionerat om att höja pensionstillskottet
            för pensionärerna. Men det var inte det jag pratade om, utan jag
            pratade om garantipensionen och tar den som en fortsättning av
            pensionstillskott. Garantipension och den uppräkning som ska ske
            ligger, som jag ser det, - och jag har efterhört om jag har fel
            i den uppfattningen men blivit styrkt i min uppfattning - inom
            ramen för det pensionssystem som fullt ur träder i kraft vid årsskiftet.
          </note>
          <note>
            Då säger Birgitta Carlsson att vi ska se till att pensionärerna
            med låga inkomster får skattelättnader. Jag har läst er motion,
            Birgitta Carlsson. Ordet
          </note>
          <note>
            "pensionär" står inte där, utan det står "lika för alla".
          </note>
          <note>
            Ordet "pensionär" finns inte i er motion.
          </note>
          <note>
            Jag tycker att det är viktigt att vi är rädda om ett bra system
            för bostadstillägget. Det må vara att det är krångligt, det kanske
            behöver förenklas. Det finns nu tankar på att låta det gälla längre
            tider, om det inte sker stora förändringar, i stället för att
            det ska behöva omprövas med jämna mellanrum.
          </note>
          <note>
            Jag är bekymrad över att det är kvinnorna som i
          </note>
          <note>
            Centerns värld är de som får betala det med bostadstillägget.
            Tänk på den gamla bondmoran som flyttar från fastigheten ute på
            landet till centralorten in i en mindre lägenhet. Ska hon inte
            få bo där och ha ett stöd till sitt boende med bostadstillägg?
          </note>
          <note>
            Anf. 102 BIRGITTA CARLSSON (c)
          </note>
          <note>
            replik:
          </note>
          <note>
            Fru talman! Jag tycker att det är en barock jämförelse som Lennart
            Klockare gör här och nu. Den kvinna som säljer sitt boende, flyttar
            från landet till en liten lägenhet kommer inte i närheten av sådana
            hyror som skulle innebära att den här nivån skulle bli aktuell.
            Det känns som att det är två helt olika saker vi pratar om.
          </note>
          <note>
            Om det skulle vara så att det i vår motion inte står någonting
            om detta har jag framför mig våra förslag som ligger till grund
            för lika villkor vid inkomstbeskattningen. Där står det att pensionärer,
            genom pensionsreformen och kompensationssystemen, ska inordnas
            i det vanliga skattesystemet. Det finns en tabell som visar exakt
            hur det skulle slå för pensionärerna. Visst har vi räknat med
            dem även om vi har missat att nämna dem just i fråga om pensioner.
          </note>
          <note>
            Sedan till en helt annan fråga, där jag funderar om
          </note>
          <note>
            Lennart Klockare kan känna sig nöjd och till freds.
          </note>
          <note>
            Det handlar om maxtaxereformen. Centerpartiet är angeläget om
            att när vi genomför reformer på den här nivån, när vi i Sveriges
            riksdag fattar beslut om förändringar för kommunerna ska vi också
            se till att vi skickar med de resurser som behövs för att kommunerna
            inte ska drabbas av ökade kostnader genom beslut som vi fattar
            här. Men nu vet vi att många kommuner har drabbats genom maxtaxereformen.
          </note>
          <note>
            Det har inneburit minskade inkomster för kommunerna. Det har
            gjort att man har kompenserat sig genom andra lite speciella taxekonstruktioner
            som gör att många pensionärer får söka socialbidrag för att klara
            av sitt uppehälle efter genomförandet av maxtaxereformen. Var
            det så man hade tänkt det, att man skulle försämra för pensionärerna
            i stället för att förbättra för dem? Vi är inte motståndare till
            låga taxor. Det ska vara en självklarhet, men vi tycker inte att
            vi ska bestämma allting i detalj här uppifrån. Kommunerna har
            förmågan att klara av att bestämma själva.
          </note>
          <note>
            Anf. 103 LENNART KLOCKARE (s)
          </note>
          <note>
            replik:
          </note>
          <note>
            Fru talman! Det är intressant det som Birgitta
          </note>
          <note>
            Carlsson säger, att vi just råkar glömma pensionärerna. Det är
            ju dem vi pratar om. Att hon säger att vi glömmer bort den gruppen
            tycker jag är lite tråkigt.
          </note>
          <note>
            Vi får väl återkomma, Birgitta, till det. Men jag har läst er
            motion.
          </note>
          <note>
            Sedan sade Birgitta Carlsson 10 000 här i talarstolen. Jag har
            läst finansutskottets betänkande. Både i reservationen och i betänkandetexten
            stod det 9 000, men det kan vara skrivfel. Vi kan kolla upp senare
            vad är det som är riktigt, så får vi se.
          </note>
          <note>
            När det gäller maxtaxan tycker jag att det var en bra reform.
            Den gynnar alla pensionärer - alla. De får ingen försämring. Men
            de som har fått det - det låter ju konstigt - har inte fått det
            på grund av maxtaxan, utan det är på grund av att kommunen har
            tagit ut ökade avgifter för maten, för larmtjänst eller vad det
            kan vara för något, vilket kan få till följd att en pensionär
            får en något lägre ersättning. Men det är inte på grund av maxtaxan,
            utan det är på grund av kommunens egna beslut. Jag har faktiskt
            diskuterat det här med någon kommun. Där skyllde de också på maxtaxan
            när det berodde på deras egna beslut, och det insåg de efter ett
            tag.
          </note>
          <note>
            Så maxtaxan är jag nöjd med. Sedan hoppas jag att den ska slå
            väl ut för alla.
          </note>
          <note>
            Anf. 104 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Det är konstigt att inte hela pensionsgenomförandegruppen
            förstod att behovsprövningen av änskepensioner skulle försvinna
            i och med att begreppet folkpension försvann. Den plötsliga överraskningen
            som sedan resulterade i att behovsprövningen togs bort var egentligen
            ganska häpnadsväckande, och jag är glad att Miljöpartiet sade
            nej.
          </note>
          <note>
            Men nu till det aktiva valet av premiesparande.
          </note>
          <note>
            Sakligt sett är det inget hinder, säger Lennart Klockare. Och
            jag blev jätteglad men väntade på ett "men", och det kom också.
            Men vi har en pensionsöverenskommelse, sade Lennart Klockare.
          </note>
          <note>
            Om nu pensionsöverenskommelsegruppen, eller vad vi ska kalla
            den, kommit underfund med att man beslutat någonting som inte
            blev så bra, är det då inte fånigt att i pensionsöverenskommelsens
            namn stå fast vid det tokiga? undrar jag.
          </note>
          <note>
            Anf. 105 LENNART KLOCKARE (s)
          </note>
          <note>
            replik:
          </note>
          <note>
            Fru talman! Jag sade att sakligt sett skulle man kunna ändra
            förutsättningarna för att göra återval till premipensionsfonden.
            Det vore ju inte svårt. Men,
          </note>
          <note>
            Kerstin-Maria Stalin, vi är fem partier som står bakom överenskommelsen.
            Vi har kommit överens om att om vi gör några förändringar i pensionssystemet,
            ska vi göra det i enighet. Vi ska vara överens om de förändringar
            som vi gör. Jag har inte tänkt vara den som först bryter en överenskommelse.
            Jag hoppas också att de politiker som finns här och på andra ställen
            också står fast vid de överenskommelser som man träffar, för det
            tycker jag är en hederssak.
          </note>
          <note>
            Jag kommer att fortsätta att argumentera för att pensionssystemet
            kanske bör ändras, men det kan inte bli någon ändring innan vi
            har fått en gemensam ståndpunkt, när alla fem partier vill göra
            det.
          </note>
          <note>
            Anf. 106 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag menade inte att Lennart Klockare skulle rusa
            åstad och bums bryta överenskommelsen, utan jag menade att det
            faktiskt går att prata om det.
          </note>
          <note>
            Men det lät som att när överenskommelsen nu finns kan man inte
            göra någonting åt det. Jag menar att det här får ni ta och resonera
            om.
          </note>
          <note>
            Anf. 107 LENNART KLOCKARE (s)
          </note>
          <note>
            replik:
          </note>
          <note>
            Fru talman! Det var just det jag sade, att det här får vi fortsätta
            att resonera om.
          </note>
          <note>
            Utgiftsområde 12
          </note>
          <note type="speaker">
            Anf. 108 SOLVEIG HELLQUIST (fp):
          </note>
          <note>
            Fru talman! Den ekonomiska familjepolitiken handlar om pengar
            och om jämställdhet men framför allt om barn. Därför inleder jag
            mitt anförande med just barnen.
          </note>
          <note>
            Vi politiker och andra debattörer lyfter ofta fram barnkonventionen,
            barns bästa och barnperspektivet i debatten. Barnen är ju vår
            framtid. Vi rör oss med vackra ord och formuleringar som tyvärr
            inte alltid har någon förankring i barns verklighet i dag. Vad
            menar vi konkret när vi talar om barns bästa och barnperspektiv?
          </note>
          <note>
            För mig betyder ett reellt barnperspektiv att barnen är de första
            som ska gynnas i goda tider och de sista som ska missgynnas i
            dåliga tider. Det innebär att vi som vuxna ska se barnet, se tillvaron
            med barnets ögon och tillgodose barnets behov.
          </note>
          <note>
            Vi liberaler anser att barn ska vara en prioriterad grupp i samhället.
            En sundare ekonomi i landet skulle kunna innebära stora förbättringar
            för barnfamiljerna.
          </note>
          <note>
            Men för att en rejäl satsning på barnen ska vara möjlig måste
            vi först ta itu med de kostnadskrävande sjukskrivningarna, integrationsfrågorna
            och bidragsberoendet i allmänhet. Vi måste helt enkelt bedriva
            en tillväxtfrämjande politik. Vi måste skapa resurser för att
            kunna fördela resurser.
          </note>
          <note>
            Många politikområden är mycket viktiga för barns framtid - skola,
            kultur, fritid, hälsovård och socialtjänst. Men i dag ska vi sätta
            fokus på familjepolitiken.
          </note>
          <note>
            Folkpartiet vill genomföra en familjepolitisk reform som ger
            barnfamiljerna större marginaler och makt över deras vardag. Vår
            familjepolitik handlar om att möjliggöra för fler föräldrar att
            kombinera arbetsliv med ansvaret för barn och för hem. I dag är
            inte bara pengar en bristvara för många småbarnsföräldrar och
            ensamförsörjare. Tid har också blivit en akut bristvara.
          </note>
          <note>
            Småbarnsföräldrar och ensamförsörjare har i dag en mycket lång
            total arbetstid om man ser till summan av arbetstid, arbetsresor
            och hemarbete. Möjligheten att förbättra ekonomin genom att öka
            arbetstiden ytterligare är därför ofta mycket begränsad.
          </note>
          <note>
            Många föräldrar plågas också av ett dåligt samvete eftersom de
            har för lite tid med barnen. Barnfamiljerna har det kort sagt
            kämpigare och har mindre makt över sin vardag än de flesta andra.
            Frågan som vi ska ställa oss är hur barnfamiljerna ska få sitt
            livspussel att gå ihop.
          </note>
          <note>
            I maj 1994 antog riksdagen jämställdhetspropositionen Delad makt
            - delat ansvar, som Folkpartiet lade fram under jämställdhetsminister
            Bengt Westerberg. En av de viktigaste delarna i propositionen
            var den så kallade pappamånaden. Syftet med pappamånaden var att
            uppmuntra fler män att ta ut föräldraledighet och på så sätt skapa
            ett mer jämställt förhållande.
          </note>
          <note>
            Pappamånaden var en viktig signal till landets arbetsgivare;
            både män och kvinnor har rätt att stanna hemma hos sina barn.
            Det har visat sig att då pappor stannar hemma ökar jämställdheten
            på hemmaplan.
          </note>
          <note>
            Att män och kvinnor tar gemensamt ansvar för hem och barn innebär
            också, på längre sikt, att jämställdheten ökar även inom arbetslivet.
          </note>
          <note>
            Pappamånaden, som sedan 2002 har blivit två månader, har delvis
            gett ett önskat resultat. Alltfler pappor tar ut sin pappamånad,
            och nyblivna föräldrar väljer ibland till och med att dela på
            föräldraledigheten. Men tyvärr går utvecklingen för långsamt.
            Vi menar att det nu är dags att ta nya tag och ge nya stimulanser
            för att uppmuntra fler föräldrar att dela på föräldraledigheten.
            Pappamånaden, eller närmare bestämt sådan tid som hör till den
            ena föräldern, är något som kan fungera bra när det handlar om
            en månad men som blir svårare att förena med olika familjers skiftande
            vardagssituationer och önskemål om det handlar om flera månader.
          </note>
          <note>
            Stimulansen att dela på föräldraledigheten skulle kunna fungera
            under många månader, och då är uppmuntran en framgångsrik väg.
            En i detalj styrande lagstiftning är däremot varken möjlig eller
            önskvärd.
          </note>
          <note>
            Föräldrar som delar mer jämlikt på föräldraledigheten ska tjäna
            på det. För varje uttagen månad i föräldraförsäkringen som motsvaras
            av en månad som den andra föräldern tar ut utgår 90 % i ersättningsnivå
            i stället för 80 %. Det är en så kallad jämställdhetsbonus. Vi
            vill uppmuntra, men inte tvinga föräldrar att dela lika på föräldraledigheten.
          </note>
          <note>
            Folkpartiet vill också stegvis - och det av budgetskäl - införa
            ett barnkonto på 40 000 kr för förskolebarnen från år 2004. Vi
            vill också ge barnfamiljer en riktad skattesänkning som skulle
            ge ungefär 80 kr per barn och månad. Barnkontot, liksom en riktad
            skattesänkning, ger samma resultat som ett höjt barnbidrag och
            har samma fördelar.
          </note>
          <note>
            Den förälder som arbetar drabbas alltså inte av att staten tar
            ifrån honom eller henne pengarna. Det här ger föräldrar valfrihet
            i vardagen. Föräldrar kan med inkomstförstärkningen använda sina
            pengar fritt. De kan förkorta sin arbetstid, ta ut en längre semester
            eller vara ledig när Kalle eller Sara behöver ha mer tid med sin
            mamma eller pappa. Vi ska komma ihåg att det är föräldrarna som
            är experter på vad barn behöver. Det är familjerna själva som
            ska kunna påverka just sin vardag.
          </note>
          <note>
            Folkpartiet vill också att taket i föräldraförsäkringen höjs
            till tio prisbasbelopp från år 2004 och att föräldrar vid behov
            ska kunna överlåta föräldrapenning till annan.
          </note>
          <note>
            Folkpartiet föreslår däremot en besparing på
          </note>
          <note>
            170 miljoner vad gäller underhållsstödet. Beräkningen har gjorts
            i SOU 1995:26 Underhållsbidrag och bidragsförskott. Vi menar att
            det är viktigt att markera det gemensamma föräldraansvaret. De
            föräldrar som av egen kraft kan ta ansvar för sina barns försörjning
            ska givetvis göra det. Regeringen har tillsatt en särskild utredare
            med uppdrag att göra en översyn av underhållet, vilket Folkpartiet
            välkomnar.
          </note>
          <note>
            Regeringen anför i propositionen att barns bästa är utgångspunkten
            för familjepolitikens utformning. En grundläggande strävan är
            att skapa förutsättningar för jämlika uppväxtvillkor för alla
            barn. Vi har en ganska lång väg dit.
          </note>
          <note>
            Rädda barnen presenterade i september i år sin rapport Barnfattigdomen
            i Sverige. I den står att läsa att år 2000 levde 296 000 barn
            - av dem många med utländsk bakgrund - i fattiga familjer. Frälsningsarmén
            har i dagarna redovisat en markant ökning vad gäller behovet av
            hjälp, inte minst för ensamstående mammor. Man räknar med att
            ökningen har varit
          </note>
          <note>
            500 % på tio år. I dag fick vi genom nyheterna veta att 800 barn
            enbart i Malmö saknar fast adress. 70
          </note>
          <note>
            barn i sexårsåldern är bostadslösa på grund av föräldrars ekonomiska
            och sociala situation.
          </note>
          <note>
            Menar vi allvar med barns bästa och med barnperspektivet är de
            här uppgifterna en utmaning för alla riksdagens partier.
          </note>
          <note>
            Nu ser jag att tiden rinner iväg, fru talman, så jag ska korta
            ned mitt anförande lite grann. Jag ska inte glömma att jag yrkar
            bifall till Folkpartiets reservationer 52 och 61. Jag står förstås
            bakom alla våra reservationer. Sammanfattningsvis får jag konstatera
            att många barnfamiljer i dag lever i ett ekorrhjul.
          </note>
          <note>
            Bristen på pengar innebär stress. Bristen på makt över vardagen
            innebär stress. Bristen på tid innebär stress.
          </note>
          <note>
            Mitt i det här ekorrhjulet finns våra barn.
          </note>
          <note>
            Man brukar säga att tid är pengar. Men vi får också komma ihåg
            att tid är liv.
          </note>
          <note type="speaker">
            Anf. 109 SVEN BRUS (kd):
          </note>
          <note>
            Fru talman! Det finns många viktiga frågor inom utgiftsområde
            12. Det är 15 beslutspunkter i betänkandet. Låt mig få använda
            min talartid till en fokusering på barnfamiljernas rätt att själva
            bestämma över sina liv. Det är trots allt där den viktigaste skiljelinjen
            går mellan politiska synsätt på det här utgiftsområdet.
          </note>
          <note>
            Författaren Sven Delblanc skriver i en av sina böcker att varje
            tid har sin blinda fläck. Det finns mycket som tyder på att vår
            tids blinda fläck är barnen och barns längtan efter oss vuxna.
            Trots att synen på barns behov och utvecklingsstadier har förändrats
            mycket under 1900-talet är vårt samhälle i hög grad format efter
            vuxnas behov. Det har lagts ned mycket möda på att skapa stor
            systemlösningar när det gäller omsorgen om våra barn medan barnen
            själva många gånger på olika sätt visar och uttrycker sin besvikelse.
          </note>
          <note>
            Ofta kommer barn i kläm i den vuxnes värld. Det mest centrala
            för oss kristdemokrater är att vända på det här perspektivet och
            sätta barnen först. Det innebär att lyssna på barnet med respekt,
            att våga använda dess idéer när samhället utformas. Om vi vuxna
            antar den utmaningen kommer vi att få lämna en del invanda föreställningar,
            är jag övertygad om.
          </note>
          <note>
            Kunskapen om barnets behov måste vara vägledande för all barnomsorg
            och alla andra stödåtgärder.
          </note>
          <note>
            Vi har i dag bättre förutsättningar än någonsin att bygga ett
            samhälle som verkligen tar hänsyn till människans grundbehov av
            kärlek, trygghet, stabilitet, identifikation, lärande och utveckling.
            Låt oss göra det.
          </note>
          <note>
            Fru talman! Kristdemokratisk familjepolitik bygger på att den
            naturliga viljan och kraften hos familjen själv tas till vara,
            att den får komma till uttryck och ge stöd.
          </note>
          <note>
            En väl utbyggd barnomsorg ska finnas i vårt samhälle. Låt mig
            få säga det med all tydlighet. Kristdemokraterna vill inte montera
            ned barnomsorgen i kommunerna. Men en väl utbyggd barnomsorg är
            inte tillräckligt för barn som längtar efter mer tid tillsammans
            med sina föräldrar eller för föräldrar som vill ha mer tid för
            sina barn.
          </note>
          <note>
            Det finns många undersökningar som visar att både mammor och
            pappor skulle vilja ägna mer tid åt barnen, särskilt när de är
            små. Det är en inställning som måste stödjas på olika sätt. En
            jämnare fördelning mellan förvärvsarbete och omsorg om barnen
            skulle förmodligen få många positiva effekter när det gäller familjestabiliteten
            och inte minst när det gäller förbättrad kontakt mellan pappor
            och barn. Familjepolitiken måste utformas så att den skapar förutsättningar
            för föräldrarna att tillbringa mer tid med sina barn. Att barn
            och föräldrar har ett ömsesidigt behov av mer tid tillsammans
            börjar nu gå upp för alltfler.
          </note>
          <note>
            För Socialdemokraterna har arbetsmarknadspolitiken alltid varit
            utgångspunkten, att så många som möjligt av den vuxna befolkningen
            ska vara i arbete.
          </note>
          <note>
            Det är naturligtvis en bra målsättning. Det har vi diskuterat
            förutsättningarna för i den här kammaren för bara några timmar
            sedan. För att uppnå det målet måste en rad hinder röjas undan.
            Ett "hinder" för många är barnen vid en viss tid i livet. I mitt
            manus har jag satt citattecken kring ordet "hinder". Men ett faktum
            är att barn länge har benämnts just som
          </note>
          <note>
            "förvärvshinder", till och med i vissa officiella sammanhang.
            Det är skrämmande.
          </note>
          <note>
            Synen har varit att jämställdhet bara kan uppnås den dag då män
            och kvinnor arbetar exakt lika mycket vid varje tid i livet. Vidare
            har det ansetts att det är samhället, det vill säga vi här i riksdagen
            och våra kommunpolitiker, som vet bäst hur föräldrarna vill forma
            sina och barnens liv.
          </note>
          <note>
            Föräldraförsäkringen har byggts ut, och den behöver förbättras
            ytterligare. Men grundinställningen finns kvar hos många, nämligen
            att det är här i riksdagen som vi bäst förstår barnens behov.
            Hela systemet är uppbyggt så att en kvinna som inte ser till att
            ha en god inkomst innan hon föder barn bestraffas med så låg ersättning
            att det i praktiken inte går att klara sig på den. Där ligger
            naturligtvis en förklaring till att så många väntar med att bli
            föräldrar.
          </note>
          <note>
            Många undersökningar visar som jag sade tidigare att föräldrar
            vill ha mer tid för sina barn, speciellt under de första åren.
            Kristdemokraterna vill, till skillnad från regeringen, ge föräldrar
            och kommuner resurser och laglig möjlighet att kunna skapa ekonomiska
            och praktiskt förutsättningar för val mellan olika och flexibla
            omsorgsformer.
          </note>
          <note>
            Vid sidan av maxtaxan, som förstärker ekonomin för dem som väljer
            dagens offentligt finansierade barnomsorg vill vi införa det vi
            kallar för barnomsorgskonto. Konkret innebär barnomsorgskontot
            ett skattefritt belopp på 80 000 kr för barn mellan ett och tre
            år. Pengarna går direkt till föräldrarna. Högst
          </note>
          <note>
            40 000 per barn och år får tas ut.
          </note>
          <note>
            Om barnet helt eller delvis har plats i kommunalt finansierad
            barnomsorg reduceras beloppet. Halvtid i kommunal barnomsorg innebär
            ett halvt kontobelopp och så vidare. Om barnet vistas heltid -
            mer än 32
          </note>
          <note>
            timmar per vecka - inom den kommunala barnomsorgen utgår inget
            barnomsorgskonto. Samtidigt vill vi ålägga kommunerna att utforma
            och införa en deltidstaxa i minst tre nivåer under maxtaxan. Den
            som utnyttjar den offentligt finansierade barnomsorgen mindre
            ska inte behöva betala lika mycket som den som utnyttjar den i
            större utsträckning. Barnomsorgskontot omfattar alla barn och
            ger föräldrar möjlighet att välja barnomsorg, minska sin arbetstid
            eller vara hemma under en längre del av barnens uppväxt.
          </note>
          <note>
            Med en mångfald av barnomsorgsformer kan olika verksamheter stimulera
            varandra och bidra till en utveckling av hela barnomsorgsverksamheten.
            Därför måste olika omsorgsformer ha möjlighet att verka på rättvisa
            och lika villkor.
          </note>
          <note>
            Vi kristdemokrater vill verka för att föräldrarna ska ges möjlighet
            att tillbringa mer tid med sina barn.
          </note>
          <note>
            Vi vill uppvärdera föräldrarollen. Det innebär inte att vi inte
            inser värdet av en förskoleverksamhet med hög kvalitet. Tvärtom.
            För att alla föräldrar ska ges alternativ som passar just dem
            och deras barn måste det finnas en väl utbyggd barnomsorg med
            olika alternativ. Som komplement till föräldrarnas omsorg vill
            vi erbjuda en mångfald av olika omsorgsformer:
          </note>
          <note>
            familjedaghem, förskolor, öppna förskolor och fritidshem med
            olika inriktning och olika huvudmän.
          </note>
          <note>
            Poängen i hela vårt förslag är att valet ska ligga hos föräldrarna
            och familjerna själva. Det är själva grundbulten i den kristdemokratiska
            familjepolitiken.
          </note>
          <note>
            Regeringen talar mycket om valfrihet och rättvisa.
          </note>
          <note>
            I betänkandet står det att man vill ge ett familjepolitiskt stöd,
            utformat så att barnfamiljernas handlingsutrymme och möjlighet
            att själva påverka sin ekonomiska situation ökar. Barnens bästa
            är enligt propositionen utgångspunkt för familjepolitikens utformning
            och så vidare. Detta har dock inte lett till att det upplevs som
            valfrihet av familjerna i verkligheten. I dag fördelas stödet
            ensidigt till den som väljer en omsorgsform, medan den som vill
            fatta egna beslut och göra egna val tilldelas noll kronor i det
            system vi har i dag.
          </note>
          <note>
            Fru talman! Vi kristdemokrater vill skapa valfrihet och rättvisa.
            Vi vill vidare förbättra föräldraförsäkringen genom att höja golvet
            och taket. Vi vill höja barnbidraget för tonårsbarnen och höja
            bostadsbidraget för barnfamiljerna. Vi har en sammanhållen familjepolitik
            som bygger på valfrihet och rättvisa åt alla, oavsett vilka egna
            val man gör hemma vid köksbordet.
          </note>
          <note>
            Fru talman! Det finns en rad reservationer. Jag står bakom samtliga
            kristdemokraternas reservationer och de gemensamma reservationer
            vi har, men jag yrkar här bifall bara till reservation 53.
          </note>
          <note type="speaker">
            Anf. 110 KALLE LARSSON (v):
          </note>
          <note>
            Fru talman! Vad är egentligen en familj? Svaret på den frågan
            är inte alldeles givet, men normerna består fortfarande. Mamma,
            pappa, barn är ibland en utmärkt familjekombination, men långt
            ifrån alltid, och det är definitivt inte den enda. Bakom fasaden
            rymmer kärnfamiljsnormen såväl lycka som djup olycka, såväl människor
            som försöker leva jämställt som patriarkal maktutövning och våld
            mot kvinnor.
          </note>
          <note>
            Fru talman! Politiken under detta område brukar gå under benämningen
            ekonomisk familjepolitik, vilket alltså är ett både problematiskt
            och missvisande begrepp. Familjer som består av två sammanlevande
            vuxna utan barn är sällan berättigade till stöd inom detta utgiftsområde,
            samtidigt som familjebegreppet också innefattar familjer utan
            barn. Det visar att familjebegreppet utgår från kärnfamiljen som
            norm. Vi vill i stället - som så många andra, inte minst i den
            här debatten, påstår sig vilja - sätta barnen i centrum.
          </note>
          <note>
            Utifrån barnens behov av social och ekonomisk trygghet formulerar
            vi vår politik, och det är därför vi i ett särskilt yttrande har
            angett att vi anser att området bör döpas om till Ekonomisk barnpolitik.
          </note>
          <note>
            Som samhället i dag är strukturerat tar kvinnor det yttersta
            ansvaret för hem och barn. Det innebär i sin tur att män ses som
            mindre lämpade att ta hand om sina barn, och det motverkar barnens
            rätt till nära relationer till sina fäder. I och med underordningen
            av kvinnor i samhället leder denna arbetsfördelning till en orättvis
            fördelning mellan betalt och obetalt arbete i samhället och till
            lönediskriminering. Kvinnor har mindre makt än män. Över- och
            underordningen kommer inte att förändras av sig själv, och vi
            är därför beredda att använda politiska medel för att uppmuntra
            en nödvändig utveckling.
          </note>
          <note>
            Vår utgångspunkt är att det är barnets vårdnadshavare som utgör
            barnets trygghet. Ofta sammanfaller vårdnaden med biologiskt föräldraskap,
            men inte alls alltid. Vårdnadshavaren ska bidra till försörjningen
            av barnet samtidig som han eller hon tar del i den dagliga omsorgen.
            Vi anser att båda könen är lika lämpade för detta. Vi är också
            övertygade om att en persons sexuella läggning är helt irrelevant
            när det gäller personens förmåga att vara en god vårdnadshavare.
          </note>
          <note>
            Vi menar att dessa utgångspunkter kan förändra ordningen i samhället
            till något som är bättre för våra barn.
          </note>
          <note>
            Fru talman! Vem ska vara hemma med barnen?
          </note>
          <note>
            Den frågan kan på ytan synas både banal och enkel, men den döljer
            maktdimensioner av stora mått. I dag är fördelningen av föräldrapenningen
            en förhandlingsfråga mellan föräldrarna, som sinsemellan gör upp
            om hur den ska fördelas. Individens valfrihet, som nyss nämndes
            av Kristdemokraternas företrädare, är ofta en chimär, eftersom
            fördelningen styrs av den maktordning som vi har att förhålla
            oss till. Det leder till att kvinnorna tar ut den största delen
            av föräldraförsäkrningen. Någon annan rimlig förklaring är svår
            att finna.
          </note>
          <note>
            Vi menar att föräldraförsäkringen måste reformeras, så att vi
            stärker ett jämställt vårdnadsansvar. Vi anser att en utredning
            bör se över hur detta bäst kan göras, och vi vill att man ska
            ta hänsyn till vilka konsekvenser det får för låg- respektive
            höginkomsttagare. Men vårt mål - låt det vara sagt och tydligt
            - är att föräldrapenningen ska delas lika mellan könen. I den
            riktningen har också andra motionerat till detta riksmöte, både
            från folkpartistiskt och socialdemokratiskt håll, vilket är mycket
            välkommet.
          </note>
          <note>
            Fru talman! Det finns också åtgärder som kan vidtas inom det
            nuvarande föräldraförsäkringssystemet och som skulle verka för
            ökad jämställdhet. Vi tror till exempel att det vore bra om båda
            vårdnadshavarna kunde vara mer närvarande direkt efter barnets
            födelse. Det skulle framför allt innebära att mäns tid med sina
            nyfödda barn skulle öka. Möjligheten till en djup och tidig relation
            till barnet blir större, och man får tillfälle att fundera över
            hur livet nu behöver förändras. Vänsterpartiet anser, i väntan
            på en mer genomgripande förändring av föräldraförsäkringen, att
            möjligheten ska utökas för vårdnadshavare att vara hemma samtidigt
            under barnets första tid. Vi menar också att eventuella framtida
            förlängningar av den nuvarande föräldraförsäkringen ska utgöras
            av ytterligare pappamånader. Jag yrkar därför bifall till reservation
            59.
          </note>
          <note>
            Vi tycker vidare att regeln om 240 dagars kvalifikationstid för
            att få sjukpenninggrundad föräldrapenning under de första 180
            dagarna ska tas bort, eftersom vi anser den diskriminerande mot
            kvinnor, som under denna tid oftast är de som är hemma med barnen.
            Jag yrkar därför bifall också till reservation 57, och jag vill
            samtidigt meddela att jag står bakom också övriga reservationer
            från Vänsterpartiet.
          </note>
          <note>
            Fru talman! Ur såväl barn- som jämställdhetsperspektiv finns
            det anledning att ifrågasätta också hur barnbidraget betalas ut.
            I dag utbetalas barnbidraget automatiskt till mamman när föräldrar
            har gemensam vårdnad, om inte föräldrarna gemensamt anmäler till
            försäkringskassan att fadern ska erhålla barnbidraget i stället.
          </note>
          <note>
            Riksförsäkringsverket argumenterar i skriften
          </note>
          <note>
            RFV analyserar för att ett delat barnbidrag som huvudregel är
            att föredra ur ett genusperspektiv. RFV
          </note>
          <note>
            hävdar att det skulle ge en tydlig signal från samhället om att
            mammor och pappor har lika stort ansvar för barnen, både vad gäller
            omsorg och försörjning. Vidare argumenterar man för att dagens
            system sänder ut signaler om att barnen är mammans angelägenhet.
          </note>
          <note>
            Det är en viktig insikt, och i den bästa av alla världar är barnbidraget
            också delat rakt av. Men den världen är ännu inte skapad.
          </note>
          <note>
            Dagens ojämlikhet mellan män och kvinnor leder till att kvinnor
            som kollektiv tar huvudansvaret för hem och barn. Att i detta
            läget som dagskrav föreslå delat barnbidrag som huvudregel skulle
            innebära att vi utgår från en önskad situation, medan verkligheten
            blir att kvinnor som grupp ytterligare förlorar ekonomiskt. Att
            kvinnors underordning ytterligare stärks kan knappast vara till
            gagn för barn.
          </note>
          <note>
            Men, fru talman, det finns ett undantag, där barnbidraget redan
            i dag bör delas, och det är vid växelvis boende. Det förutsätter
            givetvis att också försörjningsansvaret delas rättvist mellan
            vårdnadshavarna.
          </note>
          <note>
            Vänsterpartiet anser därför att föräldrar gemensamt ska kunna
            begära att få barnbidraget delat vid växelvis boende, och vi utvecklar
            detta i ett särskilt yttrande.
          </note>
          <note>
            Fru talman! Låt mig avslutningsvis konstatera att vi välkomnar
            den utvecklade skrivningen av målsättningen inom utgiftsområdet
            där det står att
          </note>
          <note>
            "skillnaderna i de ekonomiska villkoren mellan familjer med och
            utan barn skall minska inom ramen för den generella välfärden".
            Vi hade gärna själva lagt till att politiken också ska vara utformad
            på ett sådant sätt att den bidrar till en utveckling mot ökad
            jämställdhet i samhället, men vi är ändå nöjda med att denna utveckling
            av formuleringen nu sker.
          </note>
          <note>
            Den generella välfärdens principer, det vill säga inkomstbortfallsprincipen,
            generella stöd och inte minst, och där återstår en hel del att
            göra, skatt efter bärkraft, är fortfarande, och kommer att fortsätta
            att vara, ovärderliga instrument för att bygga jämlikhet och rättvisa.
          </note>
          <note type="speaker">
            Anf. 111 SVEN BRUS (kd) replik:
          </note>
          <note>
            Fru talman! Jag tycker att Kalle Larsson började med ett mycket
            sympatiskt anslag som jag skulle kunna ansluta mig till. Det är
            att vi skulle kunna kalla det här området för ekonomisk barnpolitik.
            Det ger ett riktigt perspektiv. Det är där vi ska börja. Vi ska
            utgå ifrån barnen och forma politiken utifrån deras behov och
            önskemål.
          </note>
          <note>
            Sedan hade jag nog lite svårare att hänga med i fortsättningen
            av Kalle Larssons resonemang. Det är här som den stora skiljelinjen
            går i vår syn på familjepolitiken och barnpolitiken, om vi ska
            använda det nya begreppet. Kalle Larsson säger att vi ska förändra
            med politiska medel. Vi ska till och med styra - han använder
            det uttrycket - utvecklingen och ge familjerna ramar att hålla
            sig inom.
          </note>
          <note>
            Den kristdemokratiska synen på detta innebär inte att vi ska
            styra utan att vi ska ge möjlighet. Vi ska ge möjlighet åt familjerna.
            Jag skulle vilja ställa en fråga till Kalle Larsson: Var är man
            mest kompetent att fatta beslut om familjens vardag och hur man
            vill ordna sin barnomsorg? Är det här i riksdagens kammare eller
            hemma vid det egna köksbordet?
          </note>
          <note type="speaker">
            Anf. 112 KALLE LARSSON (v) replik:
          </note>
          <note>
            Fru talman! Vi börjar väl på den positiva sidan.
          </note>
          <note>
            Det är alldeles utmärkt om vi kan vara överens om att ekonomisk
            barnpolitik är en bättre benämning. Låt oss skriva en gemensam
            motion om detta nästa år.
          </note>
          <note>
            Det är bra om vi kan få fler partier i kammaren att sluta upp
            i den hyllningen till vår utmärkta formulering.
          </note>
          <note>
            Men sedan är det nog riktigt att vi är ganska oense. I ett system
            med systematiskt förtryck eller överoch underordning, om man vill
            ta till lite kraftfulla begrepp, är de där valen som Sven Brus
            och Kristdemokraterna, och för övrigt alla andra borgerliga partier
            och ibland socialdemokrater, talar om ganska mycket av en chimär.
            Man är så styrd i sitt val redan från början. Den förälder som
            tjänar minst är förstås den som har svårast att stanna kvar ute
            på arbetsmarknaden om ersättningsnivåerna är låga. Det gör att
            kvinnan oftast stannar hemma med barnen medan mannen är ute i
            arbetslivet. Att i det sammanhanget bara tala om att detta är
            ett fritt val och att man öppnar möjligheter, är ju detsamma som
            att säga att man stöder det fortsatta systemet med över- och underordning
            mellan män och kvinnor.
          </note>
          <note>
            Sven Brus citerade Sven Delblanc i sitt inlägg och sade att varje
            tid har sin blinda fläck. Det är kanske just detta att vara politiskt
            förmögen att förändra villkoren mellan män och kvinnor som är
            varje kristdemokrats blinda fläck.
          </note>
          <note type="speaker">
            Anf. 113 SVEN BRUS (kd) replik:
          </note>
          <note>
            Fru talman! Det är återigen en fråga om hur vi ser på de här
            strukturerna. Är det i Kalle Larssons ögon överordnat att yrkesarbeta
            och underordnat att ta ansvar för barnen under en tid av livet?
            Jag kan nästan läsa det mellan raderna i resonemanget om vad som
            är över- och underordnat. Vi kristdemokrater tror att man i varje
            enskilt fall och i varje enskild familj bäst kan bedöma vad som
            är viktigt att prioritera för den ena och andra parten under en
            period av livet.
          </note>
          <note>
            Det förekommer förvisso förtryck inom familjer och i olika strukturer.
            Men det stora förtrycket på det här området består i att samhället
            prioriterar en omsorgsform och ger den ett stort ekonomiskt stöd,
            många miljarder, samtidigt som de familjer som gör egna val får
            noll kronor. Är inte det ett uttryck för förtryck?
          </note>
          <note type="speaker">
            Anf. 114 KALLE LARSSON (v) replik:
          </note>
          <note>
            Fru talman! Det är en klassisk skiljelinje mellan individuella
            privata lösningar, som Sven Brus och
          </note>
          <note>
            Kristdemokraterna här som i så många andra sammanhang står för,
            och generella lösningar där möjligheterna öppnas också för dem
            som inte är lika välbeställda att göra ett verkligt val och få
            tillgång till en barnomsorg av god kvalitet.
          </note>
          <note>
            Det är väl bra att den här skiljelinjen syns än en gång här i
            kammaren. Det förändrar förmodligen inte mitt ställningstagande.
            Det vet jag förresten säkert att det inte gör. Det förändrar förmodligen
            inte heller
          </note>
          <note>
            Sven Brus ställningstagande. Men nog är det riktigt att visa
            att skiljelinjen finns där. Den gör ju att det också är angeläget
            att se de ideologiska skiljelinjer som finns i politisk debatt
            här i kammaren. Ibland kan det kännas, inte minst i debatten om
            barnpolitik, som om vi är så oerhört överens eftersom alla vill
            barns bästa. Men skillnaden är ganska stor mellan om det är inkomsten
            och plånbokens tjocklek som ytterst ska vara avgörande för vilken
            trygghet som barnen har möjlighet att få eller om vi ska försöka
            att utforma generella välfärdssystem som ger alla, oavsett plånbokens
            tjocklek, tillgång till trygghet för sina barn.
          </note>
          <note type="speaker">
            Anf. 115 ANNIKA QARLSSON (c):
          </note>
          <note>
            Fru talman! Familjepolitik eller barnpolitik - jag tror att vi
            kan enas om att hitta ett bra namn.
          </note>
          <note>
            All makt måste växa underifrån med början hos den enskilda människan.
            Det handlar om både dig och mig. I människors frivilliga gemenskaper
            - det handlar om nätverk, föreningar och kooperativ där man går
            tillsammans och tar ett gemensamt ansvar för gemensamma intressen
            - finns ett ömsesidigt ansvar.
          </note>
          <note>
            Tydligast och starkast finns och syns detta i den vanligaste
            gemenskapen, nämligen familjen.
          </note>
          <note>
            Jag håller med Kalle Larsson om att familjer ser väldigt olika
            ut. Det är inte hur den ser ut som är det viktiga. Det är i familjen
            som barnen får sin grund.
          </note>
          <note>
            Det är där som normer och värderingar tar form.
          </note>
          <note>
            Beslut som rör föräldrars och barns situation måste därför bottna
            i insikten om hur viktiga föräldrarna är för barnen. Den trygghet
            som kärleksfulla och ansvarstagande föräldrar eller vårdnadsgivare
            ger kan inte ersättas med vare sig statliga reformer eller kommunal
            omsorg.
          </note>
          <note>
            Fru talman! Jag vill yrka bifall till vår reservation nr 54.
            Jag står givetvis bakom Centerpartiets övriga reservationer i
            betänkandet också.
          </note>
          <note>
            Centerpartiet vill underlätta för föräldrarna, både ekonomiskt
            och socialt, och ge större möjligheter att påverka och välja vilken
            uppväxt man vill ge sina barn. Vår målsättning är att varje familj
            själv ska kunna bestämma över och planera sitt liv, att det ska
            gå att kombinera familjeliv och arbetsliv samt att både mammor
            och pappor ska kunna få mer tid med sina barn.
          </note>
          <note>
            För att uppnå detta måste familjernas ekonomiska utrymme stärkas.
            Det måste finnas fler sätt att lösa barnomsorgen, och de måste
            både tillåtas och uppmuntras. Framför allt måste makten över småbarnsåren
            flyttas från stat och kommun direkt till föräldrarna. Då kan varje
            familj, utifrån sina livsvillkor, förhållanden och önskemål, planera
            och ge sina barn den uppväxt som passar dem bäst.
          </note>
          <note>
            I dag är det en lyx som bara några få har möjlighet till. Med
            de senaste årens politik har klyftorna ökat, och de som redan
            har mycket har fått mer. Genom de senaste skattesänkningarna och
            införandet av maxtaxan har faktiskt de som redan har det bäst
            fått förstärkningar. De som verkligen hade behövt har inte sett
            många kronor.
          </note>
          <note>
            Det är också tydligt att det är riksdag och regering som ska
            besluta hur, när och vad barnfamiljerna ska göra i stället för
            att man låter dem avgöra det själva.
          </note>
          <note>
            Detta är signaler som Socialdemokraterna har valt att sända.
          </note>
          <note>
            Fru talman! Centerpartiet vill med sina förslag stärka föräldrarnas
            ekonomiska och lagliga möjligheter och ge dem mer flexibilitet
            att själva bestämma hur de vill forma småbarnsåren.
          </note>
          <note>
            · Vi vill ge ett ökat ekonomiskt utrymme. Det gör vi bland annat
            genom att dubbla barnbidragen under mandatperioden för barn mellan
            ett och fem år.
          </note>
          <note>
            · Vi vill stärka den lagstadgade rätten att arbeta
          </note>
          <note>
            50 % fram till dess barnet är åtta år.
          </note>
          <note>
            · Vi vill införa en etableringsfrihet inom barnomsorgen som öppnar
            för personliga och flexibla lösningar.
          </note>
          <note>
            · Vi tycker att det är viktigt att stimulera en jämlik fördelning
            av föräldraledigheten.
          </note>
          <note>
            · Den största satsningen, den som ger mest kronor till dem som
            bäst behöver dem, ligger faktiskt i vårt skatteförslag.
          </note>
          <note>
            I vårt skatteförslag får de som har inkomster upp till 22 000
            kr, den grupp som i dag har världens högsta skattetryck, mer pengar
            kvar, och det utan att behöva bocka med mössan i hand för att
            få pengarna att räcka månaden ut. Vi gör detta genom att ge en
            skatterabatt som motsvarar ett grundavdrag på
          </note>
          <note>
            30 000 kr för alla. Utöver det ger vi ytterligare skatterabatt
            på förvärvsinkomst. De här summorna handlar om vad vi vill genomföra
            under den här mandatperioden. Som exempel tar jag två föräldrar
            med månadslön på 14 000 kr respektive 17 000 kr. För dem skulle
          </note>
          <note>
            Centerpartiets skatteförslag betyda 1 350 kr mer kvar efter skatt
            varje månad.
          </note>
          <note>
            Vi anser också att garantinivån i föräldrapenningen ska höjas.
            Med vårt förslag innebär det att den som just avslutat sin högskoleutbildning
            får 200 kr. Det gäller också dem som väljer att starta företag
            eller kanske bara har fått tillfällig anställning och inte har
            fått fäste på arbetsmarknaden. De känner en stor osäkerhet i dag,
            och vi vill ge de blivande föräldrarna klara och tydliga besked
            om bättre ersättning, så att även de vågar skaffa barn.
          </note>
          <note>
            Gemensamt för de punkter jag här lyfter fram är att vi i Centerpartiet
            vill bygga samhället underifrån.
          </note>
          <note>
            Det är de med de lägsta inkomsterna som ska prioriteras, och
            det är kraften hos varje enskild människa som vi ska ta till vara,
            för den kraften kan försätta berg.
          </note>
          <note>
            Utgångspunkten för Centerpartiets familjepolitik är alla barns
            behov av trygghet, att barn måste mötas av respekt, känna tillit
            och uppleva gemenskap. Denna insikt om föräldraskapets och familjens
            centrala betydelse för möjligheten att uppfylla dessa behov måste
            ligga till grund för beslut som rör barnen.
          </note>
          <note>
            Familjepolitiken måste läggas om så att föräldrar och barn får
            mer tid tillsammans och så att barnfamiljers sociala och ekonomiska
            situation stärks. En jämlik fördelning mellan kvinnor och män
            av det direkta ansvaret för barnen är viktig både för att stärka
            banden mellan barn och föräldrar och för att åstadkomma jämställdhet
            mellan könen på arbetsmarknaden. Insikten om att dagens familjer
            ser olika ut är ett bärande element i vår familjepolitiska, eller
            barnpolitiska, syn.
          </note>
          <note>
            Det är vår uppfattning att dessa mål bäst uppnås genom att familjernas
            självbestämmande stärks och den statliga och kommunala styrningen
            av familjerna träder tillbaka till förmån för en mer understödjande
            och stimulerande roll i syfte att ge alla barn och alla familjer
            lika villkor.
          </note>
          <note>
            Centerpartiets familjepolitik handlar inte enbart om föräldrars
            situation och ekonomi. Det allra viktigaste är våra barns rätt
            till sina föräldrar. Vi måste ge barn och föräldrar tid, för det
            är tid som krävs för att orka vara en bra förälder.
          </note>
          <note type="speaker">
            Anf. 116 MONA JÖNSSON (mp):
          </note>
          <note>
            Fru talman! Miljöpartiet anser att vuxna behöver bli mer närvarande
            i barns och ungdomars liv. I en grön familjepolitik sätts barnen
            i centrum, och det innebär att ge dem mycket tid. Barns och ungas
            familjesituation i dag ser helt annorlunda ut än för bara några
            få generationer sedan. Många barn växer upp under väldigt olika
            familjeförhållanden: med en eller två föräldrar och med föräldrar
            av samma eller olika kön, och en del barn växer upp med andra
            personer än sina föräldrar. Livsvillkoren ser alltså helt olika
            ut, och därför måste också lösningarna vara mer flexibla och anpassade
            efter individen.
          </note>
          <note>
            Alkoholkonsumtionen bland ungdomar ökar. Anmärkningsvärt är också
            att användningen av antidepressiva läkemedel sedan 1996 femdubblats
            i åldersgruppen 13-17 år enligt statistik från Apoteket. Är det
            så vi vill ha det? Är det stressade vuxnas sätt att åstadkomma
            en quick fix av tonåringars svåra känslor i det samhälle de växer
            upp i? Jag är rädd att det i framtiden kan ses som ett gigantiskt
            experiment med unga.
          </note>
          <note>
            Enligt stressforskare samtalar vuxna genomsnittligt ungefär ca
            5 minuter per dag med sina barn, när barnen i stället behöver
            vuxna som ser dem, hör dem och har tid. Man har också sett stressymptom
            bland barn ända ned i förskoleåldern. Någonting är verkligen fel
            i samhället när vi inte har tid för våra barn.
          </note>
          <note>
            Som individer behöver unga människor tycka om sig själva sådana
            som de är. Är de starka och trygga vågar de också ge mera av sig
            själva, och det smittar av sig på hela samhället. Jag tycker inte
            att vi stillatigande ska se på vad som händer runt om oss och
            sedan säga att vi inte visste vad som pågick.
          </note>
          <note>
            I ett barnvänligt samhälle är det inte bara de närmaste familjemedlemmarna
            som räknas. Det måste även finnas tid och plats för fler vuxna
            som engagerar sig i barnen. En tredjedel av barnen i låg- och
            mellanstadieåldrarna och nästan hälften av tonåringarna har heltidsarbetande
            föräldrar. En majoritet av småbarnsföräldrarna arbetar deltid.
            Miljöpartiet anser att det är viktigt med en generellt sänkt normalarbetstid.
          </note>
          <note>
            Det är inte bara de riktigt små barnen som har rätt till tid
            med vuxna. Den rätten måste också alla ungdomar ha. En generell
            arbetstidsförkortning ger förutsättning till daglig samvaro till
            skillnad från längre semester.
          </note>
          <note>
            Miljöpartiet ser också en utbyggd föräldraförsäkring som mycket
            viktig. Det ger barn och föräldrar möjlighet att verkligen knyta
            an till varandra under framför allt den första viktiga tiden.
            Därför vill vi utöka föräldrapenningen till 18 månader. Ur barnets
            och pappans perspektiv är det mycket angeläget att stimulera fler
            till att ta ut pappaledighet. Det bör vara en likarättsprincip
            med möjlighet för föräldrarna att inbördes överlåta ledigheten,
            men vi vill att tre månader måste tas ut av varje förälder.
          </note>
          <note>
            Fru talman! Den så kallade garantinivån kommer äntligen, tack
            vare Miljöpartiet, att höjas till 150 kr per dag nästa år. Miljöpartiet
            anser även att lägstanivån i de 90 så kallade garantidagarna kan
            höjas från dagens 60 kr per dag till 180 kr per dag under mandatperioden.
            För att skapa en större flexibilitet i systemet anser vi också
            att man ska öppna för möjligheten att någon annan än biologiska
            eller adoptivföräldrar ska kunna ta ut de 90 garantidagarna.
          </note>
          <note>
            Miljöpartiet vill vidare att barnbidraget ska kunna delas mellan
            särlevande föräldrar när barnet bor lika mycket hos varje förälder
            och man har gemensam vårdnad. Vi kommer att avvakta den pågående
            översynen av lagen om underhållsstöd och se vad den kommer fram
            till.
          </note>
          <note>
            En annan jämlikhetsfråga är om båda föräldrarna automatiskt ska
            vara vårdnadshavare vid ett barns födelse. Enligt dagens system
            blir kvinnan automatiskt vårdnadshavare om föräldrarna inte är
            gifta. Det gör att mannen hamnar i ett underläge om kvinnan motsätter
            sig gemensam vårdnad. Vi förutsätter att denna orättvisa tas in
            i de pågående utredningarna och anser att det måste vara mycket
            allvarliga skäl till att inte låta båda föräldrarna bli vårdnadshavare.
          </note>
          <note>
            Att föräldrar har bra och nära kontakt med skolan är en nödvändighet
            för att kunna följa barnets utveckling. Nu återinförs, tack vare
            Miljöpartiet, en kontaktdag per år för barn mellan sex och elva
            år.
          </note>
          <note>
            Vårt mål är två kontaktdagar per barn och år.
          </note>
          <note>
            Miljöpartiet anser också att tillfällig föräldrapenning ska kunna
            ges, oavsett barnets ålder, när en förälder vårdar ett barn i
            hemmet i stället för att barnet skulle ha vårdats på sjukhus.
            Vi förutsätter att regeringen enligt utskottets skrivning återkommer
            till riksdagen med ett förslag om en utvidgning av rätten till
            tillfällig föräldrapenning.
          </note>
          <note>
            Jag yrkar därmed bifall till reservation 65.
          </note>
          <note type="speaker">
            Anf. 117 ANNIKA QARLSSON (c) replik:
          </note>
          <note>
            Fru talman! När man läser i tidningarna ser man hur barnomsorgsköerna
            ser ut, till exempel i Mellerud, Vänersborg och Göteborg, när
            kommunerna inte hinner bygga ut barnomsorgen ordentligt. Jag har
            förstått att Peter Eriksson vid något tillfälle har nämnt att
            han ställer sig positiv till att vi ger etableringsfrihet för
            olika barnomsorgsformer. Hur ställer sig
          </note>
          <note>
            Mona Jönsson till detta? Det har ju stor betydelse för barnfamiljers
            situation runtomkring i landet i dag.
          </note>
          <note type="speaker">
            Anf. 118 MONA JÖNSSON (mp) replik:
          </note>
          <note>
            Fru talman! Vi är öppna för att det ska kunna finnas barnstugor
            som är kooperativa och att man ska kunna vara dagbarnvårdare åt
            eget barn till exempel.
          </note>
          <note type="speaker">
            Anf. 119 ANNIKA QARLSSON (c) replik:
          </note>
          <note>
            Fru talman! I dag är det kommunerna som styr om man får lov att
            starta olika alternativ. Är ni också öppna för att stärka de enskilda
            alternativen och deras rätt att starta? Eller ska det fortfarande
            vara kommunerna som avgör om de får etablera sig eller inte? Det
            är kanske där skillnaden ligger.
          </note>
          <note type="speaker">
            Anf. 120 MONA JÖNSSON (mp) replik:
          </note>
          <note>
            Fru talman! Vi ser att det kommunala självstyret ska vara det
            som råder.
          </note>
          <note type="speaker">
            Anf. 121 KERSTIN KRISTIANSSON KARLSTEDT (s):
          </note>
          <note>
            Fru talman! Jag vill inledningsvis, alldeles i slutet på debatten
            om familjepolitiken, passa på att yrka bifall till utskottets
            förslag i betänkandet och avslag på samtliga reservationer.
          </note>
          <note>
            För oss socialdemokrater är det familjepolitiska stödet en av
            grundpelarna i vår generella välfärdspolitik. Familjepolitiken
            har som mål att minska de ekonomiska skillnaderna mellan barnfamiljer
            och familjer utan barn och garantera behov av stöd till ensamstående
            föräldrar och föräldrar till funktionshindrade barn.
          </note>
          <note>
            Vi anser också att familjepolitiken ska stödja föräldrarnas möjligheter
            att kombinera föräldraskapet med förvärvsarbete eller studier.
            Det familjepolitiska stödet ska alltså inte syfta till att ersätta
            arbetsinkomster eller studiestöd utan vara ett komplement.
          </note>
          <note>
            Mycket har gjorts under de senaste åren inom detta utgiftsområde.
            Jag vill understryka det, till skillnad från tidigare talare under
            debatten. Det tror jag också att de borgerliga företrädare som
            har stått i talarstolen före mig har upptäckt. Det handlar om
            höjningen av barnbidragen och förändringarna i föräldraförsäkringen.
            De förändringarna och förbättringarna har, tillsammans med maxtaxan
            i barnomsorgen och skolbarnsomsorgen, sammantaget lett till en
            positiv utveckling av barnfamiljernas situation.
          </note>
          <note>
            Från den 1 januari 2003 sker också en höjning av grundnivån i
            föräldrapenningen till 150 kr, som tidigare har nämnts. Det aviseras
            ytterligare en höjning från 2004, upp till 180 kr, om det statsfinansiella
            läget så medger. Detta bidrar naturligtvis till att stötta de
            människor som har en liten eller ingen inkomst.
          </note>
          <note>
            De två pappa- och mammamånaderna som har införts i föräldraförsäkringen
            har lett till att alltfler fäder än tidigare har valt att vara
            hemma med barnen.
          </note>
          <note>
            Ur barnens perspektiv är det oerhört viktigt att i en tidig ålder
            få den nära kontakten också med sin pappa. Det är också viktigt,
            vilket tidigare har understrukits, ur ett jämställdhetsperspektiv.
          </note>
          <note>
            Den nu aviserade höjningen av inkomsttaket i sjuk- och föräldraförsäkringen
            från den 1 juli 2003, under förutsättning att ekonomin tillåter
            detta, är ytterligare en stimulansåtgärd i samma syfte.
          </note>
          <note>
            Det låga barnafödandet har under 90-talet uppmärksammats och
            diskuterats ofta. Dessbättre har den negativa trenden nu vänt
            och antalet födda barn i år förväntas bli det högsta antalet under
            de senaste sex åren. Det har inte skett av en slump. En starkt
            bidragande orsak är den trygghet som unga människor känner genom
            en fast förankring ute i arbetslivet men också genom de trygghetssystem
            som finns inom familjepolitikens område. Trygga människor vågar.
          </note>
          <note>
            Man vågar skaffa familj och man vågar skaffa barn.
          </note>
          <note>
            Detta visar, tycker jag, på ett mycket påtagligt sätt att socialdemokratisk
            familjepolitik håller och dessutom har hög legitimitet ute bland
            människorna.
          </note>
          <note>
            Vi ska naturligtvis förbättra inom de nuvarande systemen i den
            takt tiderna medger, behoven förändras och ekonomin tillåter.
            Men det finns ingen som helst anledning att göra en kursändring
            av den typ som förordas från borgerligt håll. Höstens val visade
            också med all önskvärd tydlighet att detta är vad väljarna vill.
          </note>
          <note>
            De unga människorna sätter trygghet och välfärd före stora skattesänkningar.
            En satsning på vård, omsorg, barn och familjer är mycket viktigare
            för unga människor. Då känner man trygghet. Hellre det än några
            hundralappar ytterligare kvar i plånboken.
          </note>
          <note>
            Mycket har sagts under debatten, så jag har strukit en del av
            mitt tal. Jag vill avslutningsvis än en gång yrka bifall till
            utskottets förslag i betänkandet och avslag på samtliga reservationer.
          </note>
          <note type="speaker">
            Anf. 122 ANNIKA QARLSSON (c) replik:
          </note>
          <note>
            Fru talman! Det är positivt att det finns en gemensam syn på
            att man måste förbättra barnfamiljers situation och att den viljan
            och önskan finns över alla partigränser. Sedan vill vi göra det
            på lite olika sätt.
          </note>
          <note>
            Jag har sett effekten av till exempel maxtaxan. En mängd familjer
            har faktiskt fått ökade kostnader för sin barnomsorg.
          </note>
          <note>
            För mig blev det väldigt avigt när Socialdemokraterna lade fram
            ett förslag som gynnade dem som redan har det gott ställt. Varför
            började man inte med de grupper i samhället som verkligen hade
            behövt den förstärkningen och byggde underifrån i stället?
          </note>
          <note type="speaker">
            Anf. 123 KERSTIN KRISTIANSSON KARLSTEDT (s) replik:
          </note>
          <note>
            Fru talman! Jag har mött många reaktioner på maxtaxan inom skolbarnsomsorgen
            och barnomsorgen i valrörelsen hemmavid. Alla som inte berörs
            av maxtaxan resonerar ungefär på det sätt som Annika
          </note>
          <note>
            Qarlsson gör. Men jag har mött metallarbetaren och sjukvårdsbiträdet.
            De har sagt att de har sett uppenbara lättnader varje månad. Många
            av de människor som befinner sig i de inkomstlägena har till och
            med ringt till kommunerna och frågat: Är det något fel eftersom
            jag har fått så låg avgift till barnomsorgen den här månaden?
            Det var i början, när maxtaxan infördes.
          </note>
          <note>
            Jag vill inte kalla metallarbetaren och sjukvårdsbiträdet för
            höginkomsttagare. När de båda finns ute i förvärvslivet får de
            sammantaget en relativt sett god inkomst. Men vi vill också att
            unga människor ska vara ute i förvärvslivet och tjäna till sin
            försörjning.
          </note>
          <note>
            Maxtaxan bidrar mycket till att stimulera arbetslinjen.
          </note>
          <note type="speaker">
            Anf. 124 ANNIKA QARLSSON (c) replik:
          </note>
          <note>
            Fru talman! Själv tillhör jag de handelsanställda.
          </note>
          <note>
            Min inkomst var den jag nämnde förut när jag drog vårt skatteförslag.
            Min man är skolvaktmästare. Vi var en sådan familj som faktiskt
            hamnade på förlustsidan. Vi fick höjda barnomsorgsavgifter. Jag
            vet många fler med mig som fick det. Jag var inte ensam i den
            situationen. Vid det tillfället var det kanske inte så stora pengar,
            inte så många kronor. Men det finns inga marginaler när man lever
            på de lönerna.
          </note>
          <note>
            I dag, när jag har en inkomst på 43 200 kr i månaden, har jag
            inte högre barnomsorgsavgift fast jag mycket väl skulle kunna
            klara av det. Jag kan känna att det ger så tokiga signaler när
            man börjar där. Varför började man inte underifrån?
          </note>
          <note>
            Jag har ytterligare en komplettering. Någonstans måste man också
            fundera på arbetssituationen för barnen. Det finns barn som i
            dag får vistas allt längre tider i barnomsorgen. För vuxna sätter
            vi en gräns på
          </note>
          <note>
            40 timmar. Vad är en rimlig gräns för hur långa arbetsdagar våra
            barn ska ha?
          </note>
          <note type="speaker">
            Anf. 125 KERSTIN KRISTIANSSON KARLSTEDT (s) replik:
          </note>
          <note>
            Fru talman! Jag känner inte alls igen mig i den beskrivning som
            Annika Qarlsson ger. Jag vet inte vilka
          </note>
          <note>
            Annika Qarlsson har mött, utom möjligen sig själv och sin man,
            under denna valrörelse. Jag har mött många. Många var våldsamt
            glada över att maxtaxan infördes och var rädda för att den skulle
            bort, om olyckan hade varit framme och vi hade fått en borgerlig
            regering.
          </note>
          <note>
            Vi har också sett detta genom det stöd vi fick av dessa människor
            i valet. De har själva sett i plånboken att de via maxtaxan fått
            det bättre. Så är det,
          </note>
          <note>
            Annika Qarlsson. Jag kan inte förstå vilka referensramar hon
            har.
          </note>
          <note>
            Vad gäller antalet timmar för barnen inom barnomsorgen har det
            kanske blivit på det viset som sägs här. Det är något som kommunerna,
            och föräldrarna tillsammans, bör diskutera. Det har ingenting
            med lagstiftning och annat att göra, för vi kan nog inte lagstifta
            om hur länge barnen ska vara inom barnomsorgen. Jag är övertygad
            om att föräldrarna tar sitt fulla ansvar.
          </note>
          <note type="speaker">
            Anf. 126 Statsrådet BERIT ANDNOR (s):
          </note>
          <note>
            Fru talman! I går var jag på Stadsmissionen på
          </note>
          <note>
            Södermalm. Anledningen var att jag ville träffa företrädare för
            verksamheten. De, liksom Frälsningsarmén, säger att de möter fler
            barnfamiljer än tidigare, framför allt ensamstående föräldrar,
            som har svårt att få pengarna att räcka till. Det är en varningssignal
            för oss alla, och jag tar den på allra största allvar. Därför
            åkte jag dit för att träffa dem och diskutera detta.
          </note>
          <note>
            Samtidigt kan vi konstatera, precis som Kerstin
          </note>
          <note>
            Kristiansson Karlstedt sade, att för barnfamiljerna har den disponibla
            inkomsten ökat med 12 ½ % mellan åren 1999 och 2002. Detta ser
            vi när vi tittar på de indikatorer som vi sätter upp för att mäta
            hur den disponibla inkomsten utvecklas i samhället. När det gäller
            de ensamstående föräldrarna med barn ligger utvecklingen på en
            något lägre nivå.
          </note>
          <note>
            Vi får alltså två helt motstridiga bilder förmedlade till oss.
            Dels har vi den verklighet vi möter på Frälsningsarmén och Stadsmissionen,
            dels den vi kan läsa av när vi tittar på statistiken och jämför
            hur fördelningen av inkomsterna ser ut.
          </note>
          <note>
            Den slutsats jag drar av detta är inte att någon har fel eller
            rätt. Tvärtom tror jag att det är viktigt att vi skaffar oss en
            bättre uppfattning om vad det är vi pratar om. Därför kommer jag
            att efter årsskiftet bjuda in till ett kunskapsseminarium där
            vi diskuterar de begrepp vi rör oss med när vi pratar om att ensamstående
            föräldrar med barn har svårt att få pengarna att räcka till. Jag
            tror nämligen att det är sant.
          </note>
          <note>
            Samtidigt kan vi konstatera att den ökade sysselsättningen och
            de förbättringar vi genomfört för barnfamiljerna under de senaste
            åren för gruppen som helhet också inneburit att den fått det bättre.
            För oss socialdemokrater innebär detta att vi ännu tydligare måste
            prioritera de grupper som inte riktigt hänger med. Då är frågan
            hur de insatserna ska se ut.
          </note>
          <note>
            Tillsammans med Vänsterpartiet säger vi klart nej till den linje
            som inriktar sig på att gå över en mer behovsprövad prövning.
            För oss är den generella välfärdspolitiken oerhört central och
            grundläggande, eftersom det handlar om att skapa jämlikhet, rättvisa
            och trygghet för alla.
          </note>
          <note>
            Därför är det också oerhört viktigt att kunna höja taken i sjukförsäkring
            och föräldraförsäkring. Varför det? Ja, inte för att gynna höginkomsttagarna,
            utan framför allt för att se till att vi skapar en solidaritet
            och en sammanhållning i samhället som innebär att vi omfördelar.
          </note>
          <note>
            Den dagen vi får grupper som ställer sig utanför och inte vill
            vara med och betala, den dagen bryts hela systemet upp. Den dagen
            vi går in för behovsprövade bidrag, den dagen vi går in och riktar
            in våra bidrag och prövar dig och mig, den dagen får vi ännu mindre
            resurser för dem som behöver dem allra bäst.
          </note>
          <note>
            Det är anledningen till den förändring i målsättningen som vi
            har inom detta politikområde, där vi klart säger att skillnaderna
            i de ekonomiska villkoren mellan familjer med och utan barn ska
            minska inom ramen för den generella välfärden.
          </note>
          <note>
            När vi fortsättningsvis diskuterar hur våra insatser ska utvecklas
            och förbättras framöver är det utifrån den grunden vi kommer att
            resonera. Det är möjligt, och ska också vara en av målsättningarna,
            att höja sysselsättningen och kombinera det med en politik för
            ökad rättvisa och minskade klyftor.
          </note>
          <note>
            Det är därför oerhört viktigt att de familjeekonomiska stöden
            tar sin utgångspunkt i detta. Det handlar också om att skapa ett
            handlingsutrymme, den verkliga valfrihet som Kalle Larsson pratar
            om. Den verkliga valfriheten ska omfatta alla, inte bara några
            stycken. Det har sin grund i de värderingar som vi företräder,
            och det handlar om att skapa goda uppväxtvillkor, goda förutsättningar,
            för alla barn. Barnens bästa är utgångspunkten för vår familjepolitik.
          </note>
          <note>
            Det har tidigare nämnts vilka förbättringar som har gjorts. Låt
            mig ändå kort säga att barnbidragen, som vi höjt under de senaste
            åren, nu har nått den högsta nivån någonsin. Vi har, sett realt,
            aldrig haft så höga barnbidrag tidigare. Vi har byggt ut föräldraförsäkringen,
            och vi tänker fortsätta med det om vi har pengarna till det.
          </note>
          <note>
            Vi planerar att höja taket för att ta bort åtminstone ett av
            argumenten från papporna när de säger att de har svårt för att
            vara hemma, men också för att bevara principen om den generella
            välfärden. Vi tittar över underhållsstödet, och vi tittar också
            över bostadsbidraget.
          </note>
          <note>
            Detta sammantaget, tillsammans med den ökade kunskap som jag
            inledningsvis nämnde, ska bilda den grund som gör att vi kan arbeta
            vidare och skapa en familjepolitik som har sin utgångspunkt i
            att vi vill skapa ett stort mått av jämlikhet, trygghet och solidaritet
            i samhället.
          </note>
          <note>
            Men, som sagt, de varningssignaler som jag tycker mig kunna utläsa
            av det vi hört de senaste dagarna tar jag på allra största allvar.
            Vi har ett förfärligt 90-
          </note>
          <note>
            tal bakom oss. Vi har nu förbättrat sysselsättningen.
          </note>
          <note>
            De allra flesta har kunnat höja sin disponibla inkomst, men det
            krävs fortfarande insatser för dem som i dag har de knappaste
            resurserna, framför allt de ensamstående föräldrarna med barn,
            som har svårt att få pengarna att räcka till.
          </note>
          <note>
            Låt oss fundera på hur vi framöver ska inrikta dessa insatser
            så att vi inte hamnar i en situation där vi skapar ett större
            mått av orättvisor och ojämlikheter.
          </note>
          <note type="speaker">
            Anf. 127 SVEN BRUS (kd) replik:
          </note>
          <note>
            Fru talman! Låt mig inledningsvis säga att jag uppskattar anslaget
            från socialförsäkringsutskottets tidigare ordförande, nuvarande
            statsrådet, Berit Andnor när det gäller barns situation. Det är
            sannerligen så att långt ifrån alla barn mår bra i välfärdslandet
          </note>
          <note>
            Sverige. Låt oss vara överens om målsättningarna att skapa ett
            gott liv för alla barn.
          </note>
          <note>
            Kerstin Kristiansson Karlstedt sade för en liten stund sedan
            att vi inte ska lagstifta om barns tid på dagis. Jag skulle vilja
            fråga statsrådet Andnor om det.
          </note>
          <note>
            Vi har ju en mycket strikt arbetstidslagstiftning som inte tillåter
            att man är på jobbet hur länge som helst.
          </note>
          <note>
            Det är ett skydd för vår hälsa och vårt välbefinnande som vuxna.
            För barn finns inte ett motsvarande skydd, och nu säger Kerstin
            Kristiansson Karlstedt att det uppenbarligen inte finns något
            behov av ett sådant skydd, eftersom vi inte ska lägga oss i hur
            länge barn är på dagis.
          </note>
          <note>
            Delar statsrådet verkligen den synen? Är det rimligt att barn
            tillbringar så mycket tid på dagis att det vida överstiger den
            tid vuxna tillbringar på jobbet?
          </note>
          <note>
            Anf. 128 Statsrådet BERIT ANDNOR (s)
          </note>
          <note>
            replik:
          </note>
          <note>
            Fru talman! Maxtaxan i barnomsorgen är en av de absolut viktigaste
            reformer vi har genomfört på senare tid just därför att den inte
            bara skapar en förbättrad ekonomi för barnfamiljerna, utan också
            för att den ger möjligheter till att kunna disponera sin arbetstid
            på ett helt annat sätt än tidigare.
          </note>
          <note>
            Inom barnomsorgen hade det utvecklats ett system med dagistaxor
            som var kraftigt tidsrelaterade.
          </note>
          <note>
            Taxorna var inte bara inkomstrelaterade utan också tidsrelaterade.
            En kvart för sent eller en kvart för länge innebar att avgiften
            åkte upp eller ned. Det var ett otroligt stressmoment för de flesta
            barnfamiljer.
          </note>
          <note>
            Genom maxtaxan kom vi ifrån det. Det förbättrade situationen
            för barnfamiljerna och skapade ett utrymme för barnfamiljerna
            att kunna disponera sin arbetstid på det sätt de tyckte var bäst.
            Det skapade tillsammans med föräldraförsäkringen ett stort utrymme
            för flexibilitet som gör att man kan anpassa sin arbetstid utifrån
            de förhållanden man har i varje familj. Det var en reform som
            var positiv för både barnen och deras föräldrar.
          </note>
          <note type="speaker">
            Anf. 129 SVEN BRUS (kd) replik:
          </note>
          <note>
            Fru talman! Utgångspunkten även i statsrådets resonemang är att
            det är föräldrarnas situation som styr barnens vardag och barnens
            tid på dagis. Min fråga var: Finns det ingen gräns för hur länge
            man kan tillåta att barn är på dagis? När det finns begränsningar
            i arbetstid för vuxna är det då inte rimligt att man också funderar
            över om det är bra för barn att vistas längre tid på dagis än
            vad vi tillåter vuxna att vistas på jobbet? Maxtaxan har förvisso
            inneburit stora förändringar och förbättringar för många. De största
            förbättringarna har de fått som tjänar bra och som har det bra.
            Men frågan är: Har det blivit bättre för barnen?
          </note>
          <note>
            Anf. 130 Statsrådet BERIT ANDNOR (s)
          </note>
          <note>
            replik:
          </note>
          <note>
            Fru talman! Jag hävdar bestämt att maxtaxan i barnomsorgen har
            varit bra för barnen. Vi har kunnat skapa förutsättningar för
            att alla barn ska kunna vara på dagis. Det är inte ekonomin som
            ska vara avgörande för det som det har varit tidigare.
          </note>
          <note>
            Vi har gett rätten även till barn som har arbetslösa föräldrar
            att kunna vara på dagis. När människor blivit föräldralediga har
            de nu kunnat bevara möjligheten att ha barnen på dagis. Det har
            vi genomfört utifrån ett barnperspektiv just för att sätta barnet
            i centrum.
          </note>
          <note>
            Det är naturligtvis så att för långa vistelsetider på dagis kanske
            inte är det bästa. Men maxtaxan i barnomsorgen har inte inneburit
            den utvecklingen. Det finns många undersökningar som visar att
            det inte är på det sättet. Det är en del i den propaganda som
            fortfarande förs från en del borgerliga partier mot maxtaxan.
            Det som är intressant att notera är att det i dag inte finns någon
            som är emot maxtaxan i barnomsorgen.
          </note>
          <note>
            Slutligen när det gäller maxtaxan är det ändå så att vi har en
            avgiftsfri skola. Min förhoppning är att vi i framtiden också
            ska kunna ha en avgiftsfri förskola.
          </note>
          <note>
            Detta är ett steg på vägen. Det är en oerhört stor jämlikhetsreform
            med barnen i centrum. Det är någonting helt annat, Sven Brus,
            än att förespråka sådana saker som att hemarbetet ska uppvärderas,
            som finns att läsa i Kristdemokraternas reservation.
          </note>
          <note>
            I grunden handlar det om att vi har olika synsätt när det gäller
            hur vi ska kunna skapa en bra familjepolitik som är till för alla
            barnfamiljer och alla barn.
          </note>
          <note>
            Genom den socialdemokratiska politiken skapar vi förutsättningar
            för trygga och bra uppväxtvillkor för alla barn med en stor valfrihet
            också för alla föräldrar.
          </note>
          <note>
            Det gör man inte med den politik som kristdemokraterna företräder.
          </note>
          <note type="speaker">
            Anf. 131 ANNIKA QARLSSON (c) replik:
          </note>
          <note>
            Fru talman! Jag vill inleda med att säga att det känns väldigt
            bra att vi har en barnminister och att vi har en så "barnslig"
            statsminister att han inrättar en sådan post. Det är väldigt positivt.
          </note>
          <note>
            Berit Andnor sade att hon hade varit på Stadsmissionen. Vi som
            inte var där såg kanske på TV-
          </note>
          <note>
            nyheterna i morse. Det handlade om de 800 barn som är rotlösa
            och inte har något fast hem nere i Malmö.
          </note>
          <note>
            Vi kan se att det finns en klyvning. Det finns många som har
            det bra, men det finns också många som har det riktigt bedrövligt.
            Jag ska inte uppehålla mig vid det.
          </note>
          <note>
            Däremot skulle jag vilja gå in lite grann på frågan att få fler
            pappor att ta ett större ansvar i familjen. Det har ryktats om
            att föräldraförsäkringen ska delas upp rakt av och att föräldrarna
            inte ska kunna dela den sinsemellan. Från vårt håll har vi förespråkat
            att man ska se över hur man ska kunna arbeta med det som en stimulans.
          </note>
          <note>
            Genom ekonomiska styrmedel och på andra sätt ska man ge lite
            morötter så att människor tar till sig dessa viktiga frågor och
            försöker arbeta för jämställdhet inom familjen. Det påverkar familjesituationen,
            situationen på arbetsmarknaden och även ohälsotalen längre fram.
          </note>
          <note>
            Jag skulle vilja höra lite grann hur tankarna går.
          </note>
          <note>
            Tänker man börja med att göra det på frivillig basis med ytterligare
            ekonomiska stimulanser, eller ska det rakt av vara en lagstiftning
            som säger att hälften går till mamman och hälften går till pappan?
            Hur ser
          </note>
          <note>
            Berit Andnor på den frågan?
          </note>
          <note>
            Anf. 132 Statsrådet BERIT ANDNOR (s)
          </note>
          <note>
            replik:
          </note>
          <note>
            Fru talman! Låt mig som en kommentar också till
          </note>
          <note>
            Annika Qarlssons tidigare inlägg säga att det jag tycker är centralt
            och viktigt är att se att alla barn inte har det riktigt bra.
            Hur skapar vi de bästa förutsättningar för att alla barn verkligen
            ska kunna ha trygga och goda uppväxtvillkor? Där skiljer sig vår
            syn.
          </note>
          <note>
            Frågan är vilka effekter de olika insatserna har som vi som förespråkar
            Annika Qarlsson och jag.
          </note>
          <note>
            Efter att ha lyssnat till Annika Qarlssons tidigare inlägg kan
            jag konstatera att de skattesänkningsförslag som Centerpartiet
            nu för fram med denna politik mest kan få den kända beteckningen
            Ebberöds bank.
          </note>
          <note>
            Någonstans ska detta ändå finansieras. På vilket sätt skapar
            detta bättre uppväxtvillkor för de barn som
          </note>
          <note>
            Annika Qarlsson säger sig värna om?
          </note>
          <note>
            Sedan till föräldraförsäkringen. Där har vi för avsikt att återkomma
            med direktiv till en utredning för att titta över föräldraförsäkringen
            ur ett genderperspektiv. Hur ska vi kunna skapa bättre förutsättningar
            för att få ett delat ansvar för barnen genom föräldraförsäkringen?
            Där vill jag återkomma.
          </note>
          <note>
            Vi har genom den utbyggnad av föräldraförsäkringen som vi genomfört
            - den ytterligare pappa- och mammamånaden och det höjda taket
            som vi planerar från halvårsskiftet - skapat förbättrade möjligheter.
          </note>
          <note>
            Jag tror att det kanske krävs också en del andra insatser. Jag
            måste få lov att återkomma i den frågan.
          </note>
          <note type="speaker">
            Anf. 133 ANNIKA QARLSSON (c) replik:
          </note>
          <note>
            Fru talman! Det Berit Andnor tog upp först handlade lite grann
            om vårt skatteförslag. Jag skulle vilja påstå att vårt skatteförslag
            kanske främst vänder sig till dem som inte har fått del av de
            resursförstärkningar som gått till barnfamiljerna de senaste åren.
          </note>
          <note>
            Fortfarande finns det självklart familjer och barn som står helt
            utanför det sociala trygghetssystemet.
          </note>
          <note>
            De är inte hjälpta av skattesänkningar. Det är jag väl medveten
            om. Dem får vi inte lämna därhän. Det måste till andra åtgärder
            för att finnas där för dem. Vi ska inte ta bort den generella
            välfärden.
          </note>
          <note>
            Jag ser ett stort problem om inte ni har sett de signaler som
            jag har fått hemma. Det finns grupper som inte har fått del av
            skattesänkningarna. Eftersom de är i procent märker man om man
            har låg inkomst knappt av om det blir skattesänkningar i procent.
          </note>
          <note>
            De resurser som har tillförts via maxtaxan har också riktat sig
            till dem som har det gott ställt och har det bra. Visst förbättras
            läget för hela gruppen. Men det är en del som får det bra, och
            en del märker ingen förändring alls. Någonstans måste man ha funderingar
            på hur vi ska åtgärda detta. Hur ska vi nå även dessa grupper?
          </note>
          <note>
            Anf. 134 Statsrådet BERIT ANDNOR (s)
          </note>
          <note>
            replik:
          </note>
          <note>
            Fru talman! Just det, Annika Qarlsson. Hur ska vi göra då? Jag
            hävdar bestämt att det inte är med skattesänkningar som vi når
            dit. Skattesänkningar ska alltid betalas. Det är alltid någon
            som får betala. Det är inga pengar som ramlar ned uppifrån, om
            nu Annika Qarlsson trodde det, vilket jag inte tror att hon gör.
          </note>
          <note>
            Men det ska betalas.
          </note>
          <note>
            Min uppfattning är att det utrymmet inte finns.
          </note>
          <note>
            Det krävs tvärtom insatser för att förbättra situationen. Det
            är djupt felaktigt att påstå att vi inte skulle ha prioriterat
            barnfamiljerna de senaste åren. Det är precis tvärtom. Barnfamiljerna
            har stått främst när det gäller de förbättringar vi har genomfört
            under de senaste åren.
          </note>
          <note>
            Vi har höjt barnbidragen. Vi har byggt ut föräldraförsäkringen.
            Vi har höjt grundnivån i föräldraförsäkringen. Vi har infört maxtaxan
            i barnomsorgen. Det har inneburit oerhört stora förbättringar
            för de flesta barnfamiljer, ja för alla barnfamiljer.
          </note>
          <note>
            Barnbidraget är på den högsta nivån någonsin.
          </note>
          <note>
            Det, Annika Qarlsson, är att prioritera rätt och att prioritera
            rättvisa och jämlikhet.
          </note>
          <note>
            Anf. 135 GUNILLA CARLSSON i Tyresö (m):
          </note>
          <note>
            Fru talman! Debatten handlar om makt. Det stämmer väl? Den handlar
            om makt över livet. Det handlar om hur man ska få livet att gå
            ihop, att hinna med och att kunna bry sig om andra. Det handlar
            om att man som förälder ska kunna räcka till för sina egna och
            också för grannens barn, att kunna räcka till för jobbet och vännerna
            och att få vardagen att gå ihop. Då handlar det många gånger om
            både tid och pengar.
          </note>
          <note>
            Vi har tidigare i dag diskuterat ohälsan. Den har väl sitt ursprung
            i många saker - i maktlöshet och i att människor saknar arbete
            och pengar. Vi kan konstatera att det finns en mängd orsaker,
            men att alldeles för många människor i dag i Sverige mår dåligt
            och att de antagligen inte känner att de har tillräcklig makt
            över sitt eget liv.
          </note>
          <note>
            Kan det ha något att göra med att i dag i Sverige betalar nästan
            alla åtminstone sex kronor av tio i skatt? Sex arbetade timmar
            av tio jobbar man för någon annan. Då blir det ibland svårt att
            få tiden att räcka till för annat. Det blir svårt att få pengarna
            att räcka till, och man upplever kanske att man inte har tillräckligt
            mycket makt över sitt liv. Det är andra, som statsrådet Andnor,
            som bestämmer hur man ska ha det.
          </note>
          <note>
            Många blir beroende av bidrag för att de ska kunna betala höga
            skatter. Många kan inte påverka genom att arbeta mer, för välfärdssystemen
            i dag i Sverige har rätt så höga trösklar.
          </note>
          <note>
            Välfärdssystemen har, som vi också har diskuterat i dag, sina
            vita fläckar. Jag har funderat en hel del över föräldraförsäkringen
            då jag har träffat många studenter som känner att den absolut
            inte är till för dem när de får barn. Det finns också många egenföretagare
            som upplever att det finns vita fläckar i tryggheten, och utlandsarbetare
            som kommer hem och märker att de här systemen inte var riktigt
            till för dem.
          </note>
          <note>
            Kan det vara så att det generella välfärdssystem som talare efter
            talare har talat så gott om inte fungerar så bra? Kan vi inte
            åtminstone från talarstolen få ställa oss den frågan? Samtidigt
            kan vi konstatera att inget annat land beskattar låg- och medelinkomsttagarna
            så hårt. Inget annat land tar sex kronor av tio från ett sjukvårdsbiträde.
          </note>
          <note>
            Det är många gånger de med de lägsta inkomsterna som har svårast
            att kvalificera sig till systemen och få ut tillräckligt mycket
            från dem. Det är också många ur de här grupperna som drabbas allra
            hårdast när tillväxten viker och när jobbtillfällena minskar på
            grund av ett högt skattetryck.
          </note>
          <note>
            Nu, i det här betänkandet och framöver, diskuteras helt andra
            problem än att få tiden och livet att räcka till. Här handlar
            det om att höja ersättningsnivåerna för välavlönade pappor. Det
            finns pengar - så utställs det i alla fall, fast det är lite osäkert
            just nu. Nästa stora grej är att man ska höja taken. Det riktar
            sig verkligen till dem som kanske har lite bättre marginaler än
            dem som så många har stått och ömmat för tidigare i dag.
          </note>
          <note>
            Många av de som nu skulle dra nytta av att det blir höjda tak
            är de personer som också har fått bingo i maxtaxelotteriet, där
            det finns en grupp som betalar
          </note>
          <note>
            - alla barnen. Barnen betalar med större barngrupper och på sikt
            också en utarmad mångfald där det kanske bara blir de kommunala
            dagisen som kommer att finnas kvar, med utbränd personal, jättestora
            barngrupper och oftast längre dagar på dagis.
          </note>
          <note>
            Jag skulle vilja säga att de generella välfärdssystemen har en
            mycket dålig träffsäkerhet. Jag vill också drista mig att ifrågasätta
            jämställdhetsperspektivet. Vad får det för konsekvenser när man
            inte kan välja själv? När vi skapar ett enda system till exempel
            i föräldraförsäkringen så är det få kvinnor som kan säga: Jag
            skulle vilja börja jobba igen efter åtta månader! Då får man nämligen
            inget dagis, eftersom de allra flesta - mamma eller pappa - förväntas
            vara hemma till dess att barnet är ett och ett halvt år. Men tänk
            om man är ensamstående och skulle vilja ha en lite annorlunda
            lösning!
          </note>
          <note>
            Vi borde se mer på detta som en kvinnofälla. Jag träffar många
            väninnor och kvinnor som upplever att den långa och generösa föräldraförsäkringen
            kan ha motsatt syfte, det vill säga att den konserverar den gamla
            strukturen. Här handlar det om att på något sätt nu försöka tvinga
            hem papporna. Det är väl vällovligt, men jag skulle hellre se
            att man inte fattade sådana beslut på politiska grunder utan att
            var och en känner att man har ansvar för sina egna barn och har
            möjlighet att alldeles själv avgöra hur man vill lägga upp det
            hela.
          </note>
          <note>
            Jag ser också problem med den styrning som vi har i dag därför
            att det finns så lite kvar av alternativ barnomsorg. Hur ser det
            ut i dag? I Stockholm, som jag själv har lång erfarenhet av, vet
            vi att dagmammorna är utrotningshotade. De finns knappt längre.
          </note>
          <note>
            Många kunde gå till öppen förskola och kyrkis -
          </note>
          <note>
            många av dem som försökte pussla med tid och pengar för att kunna
            vara hemma lite och arbeta en del och samtidigt ändå ge sina barn
            en pedagogisk möjlighet.
          </note>
          <note>
            De möjligheterna rycks nu undan eftersom alla tvingas in i maxtaxereformens
            välsignelse och in i den kommunala barnomsorgen.
          </note>
          <note>
            Eftersom man har satt så låga ersättningsnivåer och eftersom
            man inte får betala mer blir också konsekvenserna av detta att
            de kvinnor, män, företag, föräldrakooperativ och personalkooperativ
            som driver dagis säger att de kommer att ha svårt att klara att
            ha kvar sina dagis. Det är dagis som har inneburit ett nyttigt
            och vettigt mångfaldsperspektiv. Men nu finns inte de ekonomiska
            förutsättningarna. Då finns bara de kommunala dagisen kvar, för
            de kan inte stänga.
          </note>
          <note>
            Och där mår många barn dåligt i dag.
          </note>
          <note>
            I dag är det bara de rika som har råd att skapa förutsättningar
            för sin alldeles egna barnomsorg. Men vi vet att många människor
            skulle vilja påverka mycket mer själva när det gäller hur de ska
            ta hand om sina barn när de är små just för att få tiden och livet
            att räcka till.
          </note>
          <note>
            Det som slår mig när jag lyssnar på diskussionen är att allt
            blir politik. Miljöpartiet är jättekaxigt, för nu har man fått
            en kontaktdag till. Här ska vi sitta och bestämma på politisk
            väg hur många kontaktdagar det ska vara och hur mycket det ska
            vara av si och så och hit och dit! Människor är olika. Familjer
            är olika.
          </note>
          <note>
            Varför kan vi inte ge människorna makten tillbaka?
          </note>
          <note>
            Det handlar om makten att bestämma själv, att behålla lite mer
            av sin egen inkomst och slippa bli så beroende av vad vi sitter
            och bestämmer i den här församlingen och i våra fullmäktigeförsamlingar
            runtomkring i landet.
          </note>
          <note>
            Jag skulle vilja säga att vi är snärjda i systemet, och det är
            därför jag vill ifrågasätta det generella välfärdssystemet. Det
            klår människor på deras egna pengar, minskar människors handlingsutrymme
            och styr dem till ett visst beteende som jag tror är skadligt
            för ett civilt och växande samhälle i det långa loppet.
          </note>
          <note>
            Statsrådet Andnor ska ha ett kunskapsseminarium om den kris som
            vi nu ser inför julen för många människor, inte minst ensamstående
            med barn. Kan det kanske vara så som LO-ekonomen Dan Andersson
            säger i dagens Aftonbladet? Aftonbladet har nu i flera dagar visat
            just på baksidan av den generella välfärdspolitiken och den kris
            som råder i dag i Sverige.
          </note>
          <note>
            Många har inte råd att betala sin egen julmat en gång.
          </note>
          <note>
            Kan det vara så som Dan Andersson säger, nämligen att makten
            i dag är koncentrerad till medelklassen och att medelklassen inte
            bryr sig om de fattiga? I stället för att se orsakerna ser man
            bara till antalet bidragsberoende. Det kanske är så.
          </note>
          <note>
            Jag skulle i alla fall kunna hävda att de reformer som har införts
            på senare tid inte har riktats till de ensamstående lågavlönade
            kvinnor som nu figurerar i
          </note>
          <note>
            Aftonbladet under de senaste dagarna. Det är kvinnor som inte
            har råd att fira jul. Om Berit Andnor hade frågat dem så tror
            jag att hon hade fått veta att många av dem tvingas att betala
            sin inkomstskatt. Det är väl tur det, men det är samtidigt ett
            stort misslyckande för socialdemokratisk bidragspolitik.
          </note>
          <note>
            Om Berit Andnor tar detta på allvar så tycker jag att hon och
            jag skulle ha ett eget kunskapsseminarium. Det första som jag
            skulle vilja få henne att acceptera är det självklart enkla: Människor
            som betalar skatt ska inte behöva bidrag och de som får bidrag
            ska inte tvingas betala skatt.
          </note>
          <note>
            Jag nämnde inte Kalle Larsson inledningsvis då det bar mig emot.
            Nu när han sitter här kan jag dock inte låta bli att säga att
            det är roligt att höra honom prata om skatt efter bärkraft. Det
            är precis det vi moderater föreslår. Vi vill för barnfamiljer
            införa ett extra grundavdrag med 12 000 kr per barn per år
          </note>
          <note>
            2003 och upp till 15 000 kr år 2004. Det skulle betyda ett antal
            hundralappar per barn i varje barnfamilj, som då skulle växla
            bidragsberoende mot att i stället få behålla mer pengar av sin
            egen inkomst. Detta är just att betala skatt efter bärkraft.
          </note>
          <note>
            Vi vill också införa en barnomsorgspeng så att människor ska
            kunna välja sin egen barnomsorg, vare sig man kan betraktas som
            höginkomsttagare eller låginkomsttagare.
          </note>
          <note>
            För oss handlar detta om att ge makten över livet tillbaka till
            människorna. Vi vill få människor i Sverige att må bättre. Jag
            beundrar föräldrar i Sverige.
          </note>
          <note>
            Jag tycker att det är fantastiskt att se deras engagemang och
            deras ambitioner för sina barn. Men jag förstår också att många
            sliter ut sig för att få jobb, familj och fritid att hänga ihop.
          </note>
          <note>
            Och det är klart: Om man jobbar sex timmar av tio åt någon annan,
            om man avstår sex kronor av tio, blir det svårt att få det att
            hänga ihop, detta särskilt som man har väldigt dålig valfrihet
            i de generella systemen.
          </note>
          <note>
            Jag har i dag lyssnat på både Berit Andnor och fru
          </note>
          <note>
            Karlstedt, som heller inte verkar vilja erkänna problemen. Jag
            säger bara maxtaxereformen, där vi tydligen har två helt olika
            verklighetsbilder. Jag säger också de vita fläckarna i föräldraförsäkringen,
            som inte har berörts. Och det är väl så: Är man socialdemokratisk
            politiker vet man bäst själv. Men det jag märker är att ni framför
            allt drivs av att försvara era egna system. Ni sätter systemen
            före människorna och barnen.
          </note>
          <note type="speaker">
            Anf. 136 KALLE LARSSON (v) replik:
          </note>
          <note>
            Fru talman! Det är intressant att lyssna på Gunilla
          </note>
          <note>
            Carlsson. Man hade kunnat tänka sig att denna attack på den generella
            välfärden i grunden berodde på att moderater aldrig har begripit
            själva tankegången. Jag tror dock att det är precis tvärtom. Jag
            tror att den generella välfärden, där det skapas klassallianser
            mellan det som kan kallas medelklassen och arbetarklassen vilka
            innebär att man har ett gemensamt intresse av att upprätthålla
            en rättvis fördelning av samhällets resurser, är just det som
            Gunilla Carlsson och hennes parti har för avsikt att attackera.
          </note>
          <note>
            Ett samhällssystem där man påstår sig öppna för valfrihet men
            i själva verket öppnar för ökade klassklyftor - rejäla skattesänkningar
            i procent ger ju mer pengar till dem som redan tjänar mycket och
            mindre till dem som inget arbete har eller har låga inkomster
          </note>
          <note>
            - är ju det system som Moderaterna på punkt efter punkt, på utgiftsområde
            efter utgiftsområde, faktiskt förespråkar. Det är därför skattesänkningarna
            på tiotals miljarder ska genomföras. Det är därför den ytterligare
            karensdagen ska läggas till för att sätta press på dem som nu
            är hemma och lata och bara påstår sig vara sjuka. Det är därför
            man säger nej och historiskt har sagt nej till varje förslag om
            förbättringar av den sociala och generella välfärden.
          </note>
          <note>
            Det är ingen överraskning att vi här står på olika sidor. Men
            det som ändå irriterar mig något är att
          </note>
          <note>
            Gunilla Carlsson framställer sitt eget partis politik som en
            politik som gynnar dem med ingen eller låg inkomst. I själva verket
            vet vi ju att det system som
          </note>
          <note>
            Gunilla Carlssons parti företräder finns genomfört på många håll
            i världen. Vi vet också att de som har låga inkomster där har
            så låga inkomster att de inte ens klarar att överleva på dessa.
            De måste ha flera anställningar för att över huvud taget ha råd
            att betala hyran och maten.
          </note>
          <note>
            Anf. 137 GUNILLA CARLSSON i Tyresö (m) replik:
          </note>
          <note>
            Fru talman! Jag läser ur Aftonbladet: En av tre har inte råd
            med julklappar. Klyftorna ökar. Bidragen släpar efter. Klyftorna
            mellan fattiga och rika blir allt större.
          </note>
          <note>
            Detta är ingen politik som jag behöver ta ansvar för. Detta sker
            i ett land som har världens högsta skattetryck men en välfärd
            som släpar efter högst väsentligt, ett land där skattetrycket
            på dem med de lägsta inkomsterna är oerhört högt. Någon betalar
            ju skatterna, Kalle Larsson. Om Kalle Larsson vill kan jag visa
            en OECD-rapport som visar att det relativt sett är låg- och medelinkomsttagarna
            i Sverige som betalar kalaset medan de med lite högre inkomster
            kommer relativt lindrigt undan. Det är ju detta som jag kritiserar;
            sedan får Kalle Larsson göra vilka svartmålningar som helst av
            den politik jag företräder.
          </note>
          <note>
            Jag företräder en politik där människor ska få behålla mer av
            sin egen lön, där man ska få mer frihet och där inte politikerna
            ska styra riktigt lika mycket.
          </note>
          <note>
            Jag tror också att det är just de med de lägsta inkomsterna och
            minsta marginalerna som kommer att känna av detta mest, eftersom
            vi också parar det med en valfrihetsrevolution. Det är då vi kan
            få lite rättvisa.
          </note>
          <note>
            Just det jag har visat, just den politik som Vänsterpartiet understöder,
            gynnar ju just det som Dan
          </note>
          <note>
            Andersson identifierar som medelklassen, som har fått oerhört
            generösa förmåner de senaste åren av
          </note>
          <note>
            Socialdemokraterna. Den verklighet vi har i dag i
          </note>
          <note>
            Sverige är socialdemokratins och Vänsterns verklighet, och det
            är någonting som jag inte skulle vara vare sig stolt över eller
            nöjd med om jag hade ansvaret.
          </note>
          <note>
            Det är den jag kritiserar, och det är den jag vill ändra.
          </note>
          <note>
            Sedan får Kalle Larsson vara skärrad över att jag använder en
            retorik som han kanske inte känner igen.
          </note>
          <note>
            Men jag tror att det är oerhört viktigt att vi nu ser var bristerna
            i välfärden är som störst.
          </note>
          <note type="speaker">
            Anf. 138 KALLE LARSSON (v) replik:
          </note>
          <note>
            Fru talman! Jag är inte skärrad, men Gunilla
          </note>
          <note>
            Carlsson är avslöjad. Det är det som är hennes problem i den
            här debatten. Exemplen finns ju att plocka från när man ser på
            den politik som Moderaterna vill genomföra med stora skattesänkningar
            generellt för alla, som man påstår, vilket ju innebär att de som
            tjänar mest också får de största skattesänkningarna.
          </note>
          <note>
            Gunilla Carlsson själv skulle väl få en ansenlig skattesänkning,
            antar jag, liksom jag. Den som är vårdbiträde och tjänar 13 000-14
            000 kr i månaden skulle få en liten skattesänkning, men samtidigt
            skulle den generella välfärden för henne beskäras. Möjligheten
            att vara hemma när hon var sjuk skulle begränsas.
          </note>
          <note>
            Möjligheten för henne att ha sitt barn på dagis skulle försvåras.
            Möjligheten för henne när hon var arbetslös att få en rimlig ersättning
            skulle begränsas.
          </note>
          <note>
            Skillnaden mellan mig och Gunilla Carlsson är just denna: Jag
            väljer en generell välfärd som ger mer åt alla, medan Gunilla
            Carlsson väljer en annan form av välfärd där den rikaste kommer
            att ha möjligheten att skaffa sig privata försäkringar och förmåner
            och därigenom skapa sig ett rikt och gott liv, medan den som inte
            är lika välbeställd från födseln i stället kommer att få ett svårare
            liv.
          </note>
          <note>
            Gör alltså inte heller mig ansvarig fullt ut för den politik
            som i dag genomförs! Vi är inte ensamt regeringsparti, vilket
            Gunilla Carlsson väl vet. Vi är inte ens ett regeringsparti. Vi
            hade gärna hade sett att vi var ensamt regeringsparti, och någon
            gång kommer den dagen att komma, men helt klart är att vi gärna
            skulle se ordentliga förändringar i de sociala välfärdssystemen.
          </note>
          <note>
            Framför allt skulle vi vilja se - jag talade ju i mitt inlägg
            om skatt efter bärkraft - att man inte sänkte, som Gunilla Carlsson
            tycker, utan snarare höjde progressiviteten i skatteskalan. Upp
            med bolagsskatten till EU-nivå åtminstone, så kan vi där få tillräckligt
            med pengar över för att bekosta en generell och god välfärd för
            alla!
          </note>
          <note>
            Anf. 139 GUNILLA CARLSSON i Tyresö (m) replik:
          </note>
          <note>
            Fru talman! När tillväxten viker och jobben försvinner är det
            de med minst marginaler som kommer att drabbas hårdast. Det är
            därför det är så viktigt att vi har ett skattesystem i Sverige
            som är konkurrenskraftigt med andra länder. För mig är det viktigt
            att jobben stannar i Sverige.
          </note>
          <note>
            Hur är det i dag? Jo, det är som Kalle Larsson säger: Det är
            de rika som har råd att betala sina privata sjukförsäkringar,
            förmånliga pensionsförsäkringar och allt sådant. Det är ju det
            samhället som gör att en del klarar sig bra mycket bättre. Berit
            Andnor talade tidigare i dag om en allians mellan olika samhällsklasser
            och berättade att man nu var tvungen att köpa in medelklassen
            så att systemet inte skulle erodera.
          </note>
          <note>
            Jag skulle vilja säga att man nu har inriktat sig på medelklassen
            och de väljarna för att kunna behålla dem i det generella välfärdssystemet
            till priset av ett antal människor i Sverige i dag som är mycket
            fattiga, som inte får vardagen att gå ihop, som är bidragsberoende
            och som inte ens har råd att vara hemma med karensdag när de är
            sjuka eftersom de har så låga marginaler.
          </note>
          <note>
            Det är framför allt de här människorna som skulle tjäna på de
            moderata skattesänkningarna. De skulle då kunna få mer makt över
            sitt eget liv, slippa vara så beroende av politiken och kunna
            känna att det är deras eget liv det handlar om, att det är deras
            barn och att de också har valfrihet.
          </note>
          <note>
            Det är därför vi förespråkar någonting helt annat.
          </note>
          <note>
            Det är därför jag är kritisk mot de generella välfärdssystemen.
            Det är därför jag önskar att vi kan få en livligare debatt om
            de här frågorna under den kommande mandatperioden. Fortsätter
            vi så här är jag alldeles övertygad om att det som traditionellt
            har varit det svenska välfärdssystemet kommer att krackelera snabbare
            än någon tror.
          </note>
          <note type="speaker">
            Anf. 140 RUNAR PATRIKSSON (fp):
          </note>
          <note>
            Fru talman! Jag kunde inte låta bli att begära ordet i den här
            viktiga debatten, som ju har hettat till riktigt ordentligt på
            slutet. Vi ser skillnader i livet i Sverige.
          </note>
          <note>
            Men jag har också fått ett uppdrag av Sveriges riksdag att sitta
            i Nordiska rådet. I den egenskapen fick jag för några dagar sedan
            ett mail som handlar om sjukförsäkringsfrågor i Norden. Jag tror
            att det är väldigt viktigt att vi från riksdagen och de olika
            parlamenten runtom i Norden som är ledamöter i Nordiska rådet
            verkligen tar upp vissa frågor som gäller specifika fall som inte
            fungerar.
          </note>
          <note>
            I det mail som jag har fått från Per-Åke Olsson, som är personalchef
            i Eidskogs kommun på andra sidan gränsen men bor i Charlottenberg,
            står det:
          </note>
          <note>
            Jag har blivit far till mitt andra barn, Victoria. I
          </note>
          <note>
            och med att jag arbetar i Norge hör jag till det norska trygdesystemet
            som alla andra gränspendlare gör. I de norska regler som gäller
            har jag ingen möjlighet att få den norska fedrekvoten. Jag hade
            tänkt ta pappaledigt, och jag tänkte att det är väl inga problem
            om jag inte får den norska fedrekvoten för jag bor ju i Charlottenberg
            i Sverige med min familj. Så jag åkte hem och kontaktade den svenska
            försäkringskassan som svarar samma sak. Eftersom du har valt att
            jobba i Norge har våra regeringar kommit överens om att du frånsäger
            dig din möjlighet till pappaledighet eller fedrekvot, som det
            heter på norska.
          </note>
          <note>
            Det gäller män som jobbar i Norge med svenskt medborgarskap eller
            norska fäder som väljer att bo och jobba i Sverige. Det är en
            mil mellan Per-Åke
          </note>
          <note>
            Olssons bostad och hans jobb.
          </note>
          <note>
            Jag vill till utskottet, även om vi inte har motionerat om det,
            framföra denna vetskap om hur det fungerar mellan de nordiska
            länderna. Från den ort där jag bor pendlar varje dag ungefär hundra
            människor från svenska sidan till norska sidan, så det är inget
            litet problem. Mannen i fråga är alltså personalchef i en norsk
            kommun.
          </note>
          <note>
            Vi har haft möte i Nordiska rådet. Vi firade 50-
          </note>
          <note>
            årsjubileum i Finland med pompa och ståt, men vi har ännu inte
            lyckats komma överens om de enklaste regelverk för vare sig föräldraledigheter,
            att föra över en bil eller för körkort. Det finns mycket att ta
            tag i.
          </note>
          <note>
            Jag hoppas att socialförsäkringsutskottet har lyssnat till att
            en gränspendlare i Sverige och Norge inte har rätt till fedrekvot
            eller pappaledighet i dagsläget när vi i Sverige är så stolta
            över att vi pappor också kan få föräldraledigt.
          </note>
          <note type="speaker">
            Anf. 141 BIRGITTA OHLSSON (fp):
          </note>
          <note>
            Fru talman! Jag vill inleda med att yrka bifall till reservation
            59 från Vänsterpartiet som har samma lydelse som jag själv som
            folkpartist har motionerat om.
          </note>
          <note>
            Det privata är politiskt. För många konservativa klingar detta
            feministiska uttryck som en obehaglig vänsterfloskel från 1960-talet.
            Men i själva verket har uttrycket mer än flera hundra liberala
            år på nacken.
          </note>
          <note>
            "Den princip som styr relationerna mellan könen
          </note>
          <note>
            - det ena könets underordnande - utgör hinder för mänsklighetens
            framsteg och bör ersättas med en jämlikhetsprincip som inte tillåter
            någon makt eller något privilegium på den ena sidan eller någon
            diskriminering på den andra." De kloka orden kommer från John
            Stuart Mill som var socialliberalismens och den liberala feminismens
            grundare. Trots att han levde för över 200 år sedan, när kvinnans
            arbetsplats enbart var hemmet, förstod han hur könsroller i familjen
            påverkar och hämmar livsdrömmar och gör att vi inte kan förverkliga
            de ideal vi själva har.
          </note>
          <note>
            Att det privata är politiskt är lika aktuellt än i dag.
          </note>
          <note>
            Maktutövande har aldrig varit något som har varit förbehållet
            den offentliga sfären. Kopplingen att det som sker i familjen
            också påverkar den offentliga sfären är oerhört viktig också för
            mig som liberal.
          </note>
          <note>
            Kvinnor tjänar i dag mindre än män. I yrken som företagsekonom,
            personaltjänsteman och mäklare är kvinnolönerna under 80 % av
            männens enligt SCB.
          </note>
          <note>
            Andelen kvinnor med makt i näringslivet är pinsamt låg, och kvinnor
            gör fortfarande ungefär 70 % av hemarbetet i svenska hem. Män
            är i snitt hemma en dryg månad med sina barn under barnets första
            levnadsår. Arbetsgivare ratar oss unga kvinnor, då vi förutsätts
            vara hemma länge med våra barn, men inte våra manliga kolleger,
            vilket gör att de lönemässigt rusar i väg mot toppositioner.
          </note>
          <note>
            För tiotalet år sedan drev folkpartisten, tillika socialministern,
            Bengt Westerberg igenom pappamånaden här i riksdagen. Nu tycker
            jag att det är dags att vi fortsätter och tar nya krafttag för
            att bägge föräldrarna ska vara lika självklara.
          </note>
          <note>
            Individualiserad föräldraförsäkring handlar om att dela föräldraledigheten
            rakt av mellan föräldrarna, oavsett hur lång den är, och att den
            inte ska gå att föra över till den andra föräldern. Det handlar
            om att ge barn större chans att lära känna sina föräldrar, att
            ge män mer makt i familjen och kvinnor mer makt och valfrihet
            på arbetsmarknaden. Det här kan självklart kombineras med höjda
            tak i föräldraförsäkringen och jämställdhetsbonus som gynnar jämställda
            arbetsgivare.
          </note>
          <note>
            Förmåner och skyldigheter i samhället ska vara knutna till individen.
            Få försäkringar är kollektiva i dag. Ju mer välfärdsstaten har
            individualiserats genom åren, desto mer har det gynnat jämställdheten
            och därmed också kvinnors chanser att förverkliga sina livsdrömmar.
            I en liberal politik är det också individen och inte familjen
            som är den enskilda utgångspunkten. Det här förslaget ställer
            krav, och det uppmuntrar till ansvar, men det tvingar ingen att
            stanna hemma. Att ställa krav är dessutom att bry sig, har vi
            fått höra i valrörelsen.
          </note>
          <note>
            Fru talman! En barndom går inte i repris. Jag tror att delad
            föräldraledighet kan ge fler barn och föräldrar chans att lära
            känna varandra under de så viktiga småbarnsåren. Jag hoppas innerligt
            att fler i Sveriges riksdag tycker att så är fallet.
          </note>
          <note type="speaker">
            Anf. 142 VERONICA PALM (s):
          </note>
          <note>
            Fru talman! En viktig princip i det svenska försäkringssystemet
            är att individen är den minsta enheten, inte familjen. Syftet
            har uttalat varit att främja arbetslinjen och jämställdheten.
            Detta gäller dock inte föräldraförsäkringen.
          </note>
          <note>
            Jag tillhör dem som tycker att en individbaserad föräldraförsäkring
            vore att föredra, och den stora vinnaren på det är barnen. Barnet
            får rätten att vara hemma och bygga djupa relationer med båda
            föräldrarna. De vuxna får inte längre rätten att hindra barnet
            från att bygga nära relationer med den ena föräldern, företrädesvis
            pappan. Just när det gäller att bygga relationer är det nämligen
            så finurligt att de bara adderas, att det inte blir ett barn med
            två halva relationer utan ett barn med två hela djupa relationer
            till båda sina föräldrar. Barnet är den stora vinnaren, för barnet
            är i dag den som inte kan påverka hur föräldrarna väljer att lägga
            upp uttaget av föräldraförsäkringen.
          </note>
          <note>
            Men det är inte bara barnet som är vinnaren.
          </note>
          <note>
            Självklart är det också mamman och pappan. Birgitta
          </note>
          <note>
            Ohlsson föredrog det föredömligt i sitt anförande.
          </note>
          <note>
            Högern talar om valfrihet när det gäller föräldraförsäkringen.
            Valfrihet för vem? Inte valfrihet för barnet. Barnet vinner på
            att få bygga djupa och nära relationer med båda föräldrarna. Jag
            tycker att det är vårt politiska ansvar att ge barnen den möjligheten.
          </note>
          <note>
            Den möjligheten beskärs i dag när 14 % av männen väljer att ta
            ut föräldraledighet.
          </note>
          <note>
            Av utskottets betänkande kan man känna att utskottet har tänkt
            på dessa saker - kanske inte tillräckligt mycket, men utskottet
            har tänkt. Utskottet har en inriktning som visar att utskottet
            tycker att det är viktigt att också papporna finns med och tar
            ansvar för hela familjen, att också mammorna får möjlighet att
            finnas kvar på arbetsmarknaden.
          </note>
          <note>
            Pappamånaden är en bit på väg. Det höjda taket i föräldraförsäkringen
            är en viktig bit på väg för att ge papporna en ökad ekonomisk
            möjlighet. Men fortfarande har vi långt kvar innan barnet har
            den självklara rätten att bygga djupa och nära relationer med
            båda sina föräldrar.
          </note>
          <note>
            Jag kommer att hoppas, tro och arbeta i kammaren för att utveckla
            föräldraförsäkringen så att den ger mer tid till barnet att bygga
            djupa, nära relationer till båda föräldrarna. Det har barnet rätt
            till. Det barnet kan inte rösta, och det barnet kan inte välja
            vem som ska ta ut föräldraledigheten.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 december.)
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2002/03:20 Samverkan mellan kommuner och landsting inom vård-
            och omsorgsområdet
          </note>
          <note>
            Socialutskottets betänkande
          </note>
          <note>
            2002/03:SoU1 Utgiftsområde 9 Hälsovård, sjukvård och social omsorg
          </note>
          <note>
            Miljö- och jordbruksutskottets betänkanden
          </note>
          <note>
            2002/03:MJU1 Utgiftsområde 20 Allmän miljö- och naturvård
          </note>
          <note>
            2002/03:MJU2 Utgiftsområde 23 Jord- och skogsbruk, fiske med
            anslutande näringar
          </note>
          <note>
            9 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 17 december
          </note>
          <note>
            2002/03:102 av Tobias Krantz (fp) till statsrådet Pär
          </note>
          <note>
            Nuder
          </note>
          <note>
            Riksdagens roll och arbetsuppgifter
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 21 januari
          </note>
          <note>
            2003.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 december
          </note>
          <note>
            2002/03:324 av Carl-Axel Johansson (m) till statsrådet Ulrica
            Messing
          </note>
          <note>
            Europaväg E6/E22
          </note>
          <note>
            2002/03:325 av Marie Wahlgren (fp) till jordbruksminister Ann-Christin
            Nykvist
          </note>
          <note>
            Torskfiskestoppet i Östersjön
          </note>
          <note>
            2002/03:326 av Martin Andreasson (fp) till statsrådet
          </note>
          <note>
            Morgan Johansson
          </note>
          <note>
            Tvångsisolering enligt smittskyddslagen
          </note>
          <note>
            2002/03:327 av Tobias Krantz (fp) till statsrådet Pär
          </note>
          <note>
            Nuder
          </note>
          <note>
            Utredning om författningsdomstol
          </note>
          <note>
            2002/03:328 av Tina Acketoft (fp) till vice statsminister Margareta
            Winberg
          </note>
          <note>
            Jämställdheten i bolag med statligt ägande
          </note>
          <note>
            2002/03:329 av Helena Bargholtz (fp) till vice statsminister
            Margareta Winberg
          </note>
          <note>
            Jämställdheten i EU:s framtidskonvent
          </note>
          <note>
            2002/03:330 av Cecilia Magnusson (m) till vice statsminister
            Margareta Winberg
          </note>
          <note>
            Maria Ungdomsmottagning i Stockholm
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 21 januari 2003.
          </note>
          <note>
            11 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 17 december
          </note>
          <note>
            2002/03:276 av Åsa Torstensson (c) till statsminister
          </note>
          <note>
            Göran Persson
          </note>
          <note>
            Uppdrag i näringslivet för före detta statsråd
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 21 januari 2003.
          </note>
          <note>
            12 § Kammaren åtskildes kl. 15.31.
          </note>
          <note>
            Förhandlingarna leddes av förste vice talmannen från sammanträdets
            början till och med 7 § anf. 44 (delvis), av talmannen därefter
            till och med anf. 85 (delvis), av tredje vice talmannen därefter
            till och med anf. 119 (delvis) och av andre vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
